# Overeenkomst-Wmo-versie-1.2

**Overeenkomst**

Maatwerkvoorzieningen maatschappelijke ondersteuning

[Naam voorziening, bijvoorbeeld: begeleiding, behandeling, et cetera]

202* - 20**

[Naam inkoopregio of gemeente(n)]

Versiebeheer:

| 1.2 | Oktober 2025 | Ketenbureau | Wijzigingen en aanpassingen tekst |
| --- | --- | --- | --- |
| 1.1 | November 2024 | Ketenbureau | Doorvoeren grammaticale wijzigingen en tekstconformiteit met CSJ, wijziging n.a.v. jurisprudentie inzake geschillenbeslechting en nieuw Model Algemene Inkoopvoorwaarden VNG. |
| 1.0 | September 2024 | Ketenbureau | Definitieve versie |

# Inhoudsopgave

[Inhoudsopgave 2](about:blank#inhoudsopgave)

[Partijen 4](about:blank#partijen)

[Overwegingen 5](about:blank#overwegingen)

[Definities 7](about:blank#definities)

[Deel 1: Bepalingen die gelden tussen Opdrachtgever en alle Opdrachtnemers waarmee Opdrachtgever een overeenkomst sluit 8](about:blank#deel-1-bepalingen-die-gelden-tussen-opdrachtgever-en-alle-opdrachtnemers-waarmee-opdrachtgever-een-overeenkomst-sluit)

[Artikel 1.1: Voorwerp van de overeenkomst 8](about:blank#artikel-1.1-voorwerp-van-de-overeenkomst)

[Artikel 1.2: Hiërarchische volgorde documenten 8](about:blank#artikel-1.2-hi%C3%ABrarchische-volgorde-documenten)

[Artikel 1.3: Looptijd 8](about:blank#artikel-1.3-looptijd)

[[Optioneel:] Artikel 1.4 – Herzieningsclausule 9](about:blank#optioneel-artikel-1.4-herzieningsclausule)

[[Optioneel:] Artikel 1.5 – Bestedingsruimte 10](about:blank#optioneel-artikel-1.5-bestedingsruimte)

[[Optioneel:] Artikel 1.6 – Opzegging bij onvoldoende inzet 12](about:blank#optioneel-artikel-1.6-opzegging-bij-onvoldoende-inzet)

[[Optioneel:] Artikel 1.7 – 18-/18+ 12](about:blank#optioneel-artikel-1.7-18-18)

[[Optioneel:] Artikel 1.8: Bibob Onderzoek 13](about:blank#optioneel-artikel-1.8-bibob-onderzoek)

[[Optioneel:] Artikel 1.9: Social Return on Investment 13](about:blank#optioneel-artikel-1.9-social-return-on-investment)

[[Optioneel:] Artikel 1.n [vul in] 13](about:blank#optioneel-artikel-1.n-vul-in)

[Deel 2: Bepalingen die gelden tussen Opdrachtgever en een individuele Opdrachtnemer waarmee Opdrachtgever een overeenkomst sluit 14](about:blank#deel-2-bepalingen-die-gelden-tussen-opdrachtgever-en-een-individuele-opdrachtnemer-waarmee-opdrachtgever-een-overeenkomst-sluit)

[Deel 3: Generieke bepalingen 15](about:blank#deel-3-generieke-bepalingen)

[**Hoofdstuk 1: Levering van maatschappelijke ondersteuning** 15](about:blank#hoofdstuk-1-levering-van-maatschappelijke-ondersteuning)

[Artikel 3.1 – Levering van maatschappelijke ondersteuning 15](about:blank#artikel-3.1-levering-van-maatschappelijke-ondersteuning)

[Artikel 3.2: Indexering 16](about:blank#artikel-3.2-indexering)

[Artikel 3.3 – Marketing 16](about:blank#artikel-3.3-marketing)

[Artikel 3.4 – Continuïteit van maatschappelijke ondersteuning 16](about:blank#artikel-3.4-continu%C3%AFteit-van-maatschappelijke-ondersteuning)

[Artikel 3.5 – Wachttijden en cliëntenstop door Opdrachtgever 17](about:blank#artikel-3.5-wachttijden-en-cli%C3%ABntenstop-door-opdrachtgever)

[Artikel 3.6 – Cliëntenstop door Opdrachtnemer 17](about:blank#artikel-3.6-cli%C3%ABntenstop-door-opdrachtnemer)

[Artikel 3.7 – Weigering en beëindiging van maatschappelijke ondersteuning 18](about:blank#artikel-3.7-weigering-en-be%C3%ABindiging-van-maatschappelijke-ondersteuning)

[Artikel 3.8 – Wijziging ondersteuningsbehoefte 18](about:blank#artikel-3.8-wijziging-ondersteuningsbehoefte)

[Artikel 3.9 – Hoofd- en onderaanneming 18](about:blank#artikel-3.9-hoofd--en-onderaanneming)

[**Hoofdstuk 2: Informatievoorziening, overleg en uitwisseling gegevens** 20](about:blank#hoofdstuk-2-informatievoorziening-overleg-en-uitwisseling-gegevens)

[Artikel 3.10 – Informatievoorziening aan de gemeente 20](about:blank#artikel-3.10-informatievoorziening-aan-de-gemeente)

[**Hoofdstuk 3: iWmo** 22](about:blank#hoofdstuk-3-iwmo)

[Artikel 3.11 – iWmo 22](about:blank#artikel-3.11-iwmo)

[**Hoofdstuk 4: Declaratie en betaling** 23](about:blank#hoofdstuk-4-declaratie-en-betaling)

[Artikel 3.12 – Onverschuldigde betaling 23](about:blank#artikel-3.12-onverschuldigde-betaling)

[Artikel 3.13 – Declaratie en betaling van de geleverde maatschappelijke ondersteuning 23](about:blank#artikel-3.13-declaratie-en-betaling-van-de-geleverde-maatschappelijke-ondersteuning)

[Artikel 3.14 – Uitgangspunten voor betaling 23](about:blank#artikel-3.14-uitgangspunten-voor-betaling)

[**Hoofdstuk 5: Fraude en integriteit** 24](about:blank#hoofdstuk-5-fraude-en-integriteit)

[Artikel 3.15 – UBO (Ultimate Beneficial Owner) 24](about:blank#artikel-3.15-ubo-ultimate-beneficial-owner)

[Artikel 3.16 – Toezicht en handhaving 24](about:blank#artikel-3.16-toezicht-en-handhaving)

[Artikel 3.17 – Integriteit 24](about:blank#artikel-3.17-integriteit)

[Artikel 3.18 – Bevindingen toezichthouders 24](about:blank#artikel-3.18-bevindingen-toezichthouders)

[**Hoofdstuk 6: Niet-nakoming, opzegging en ontbinding** 25](about:blank#hoofdstuk-6-niet-nakoming-opzegging-en-ontbinding)

[Artikel 3.19 – Niet-nakoming, opzegging en ontbinding 25](about:blank#artikel-3.19-niet-nakoming-opzegging-en-ontbinding)

[**Hoofdstuk 7: Slotbepalingen** 27](about:blank#hoofdstuk-7-slotbepalingen)

[Artikel 3.20 – Overdracht van rechten en fusie 27](about:blank#artikel-3.20-overdracht-van-rechten-en-fusie)

[Artikel 3.21 – Financiële verantwoordelijkheid 27](about:blank#artikel-3.21-financi%C3%ABle-verantwoordelijkheid)

[Artikel 3.22 – Noodzakelijke aanpassing 27](about:blank#artikel-3.22-noodzakelijke-aanpassing)

[Artikel 3.23 – Geschillenregeling 27](about:blank#artikel-3.23-geschillenregeling)

[Artikel 3.24 – Ongeldige overeenkomst 27](about:blank#artikel-3.24-ongeldige-overeenkomst)

[Artikel 3.25 – Nietigheid 28](about:blank#artikel-3.25-nietigheid)

[Artikel 3.26 – Kennisgevingen en algemene inkoopvoorwaarden 28](about:blank#artikel-3.26-kennisgevingen-en-algemene-inkoopvoorwaarden)

[Artikel 3.27 – Betekenis na beëindiging 28](about:blank#artikel-3.27-betekenis-na-be%C3%ABindiging)

[Artikel 3.28 – Aansprakelijkheid 28](about:blank#artikel-3.28-aansprakelijkheid)

[Artikel 3.29 – Wijzigen van omstandigheden 29](about:blank#artikel-3.29-wijzigen-van-omstandigheden)

[Artikel 3.30 – Wijziging van de contractstandaard 29](about:blank#artikel-3.30-wijziging-van-de-contractstandaard)

[Artikel 3.31 – Inbreuk persoonsgegevens 30](about:blank#artikel-3.31-inbreuk-persoonsgegevens)

# Partijen

De ondergetekenden, Partijen bij deze overeenkomst:

[Naam Gemeente]

Adres: : [adres]

Postcode/plaats: : [postcode/plaats]

KvK-nummer : [KvK nummer]

verder Opdrachtgever

en

[Naam Organisatie]

Adres: : [adres]

Postcode/plaats: : [postcode/plaats]

AGB-code: [AGB-code]

KvK-nummer : [KvK nummer]

verder Opdrachtnemer

afzonderlijk van elkaar te noemen Partij en samen te noemen Partijen.

# Overwegingen

Partijen bij de overeenkomst overwegen dat:

- Opdrachtgever volgens de Wet maatschappelijke ondersteuning 2015 door de te leveren maatschappelijke ondersteuning, de toegankelijkheid van voorzieningen, diensten en ruimten voor mensen met een beperking bevordert, bijdraagt aan de sociale samenhang, zelfredzaamheid en/of participatie in de maatschappij;
- Opdrachtnemer zich mede richt op het activeren van de ‘eigen kracht’ en het ‘doenvermogen’ van de burger, waardoor de burger als gevolg van de ondersteuning beter in staat is om de algemeen gebruikelijke hulp en ondersteuning binnen het eigen huishouden of netwerk zelf uit te voeren, dan wel te laten uitvoeren;
- de demografische veranderingen in Nederland in de komende jaren leiden tot een snel groeiende behoefte aan deze ondersteuning aan kwetsbare inwoners met gelijktijdig een afnemend aantal (professionele) hulpverleners;
- deze veranderingen daarom leiden tot een grote maatschappelijke opgave in een transformatieopdracht voor gemeenten en aanbieders;
- die transformatieopdracht inhoudt dat enerzijds inwoners zelf proactief invulling geven aan hun ondersteuningsbehoefte en dat anderzijds gemeenten en aanbieders hierin faciliteren, zodat inwoners, gemeenten en aanbieders gezamenlijk invulling geven aan lokaal georganiseerde ondersteuning en zorg;
- in de transformatieopdracht concepten en begrippen als ‘gemeenschapskracht’ (community care), preventie, *reablement*, zelf- en samenredzaamheid, leidend zijn;
- de transformatieopdracht vraagt om langjarige samenwerking tussen gemeenten en aanbieders om op wijk- en buurtniveau een goed functionerend netwerk te hebben van informele en formele ondersteuning, waarin inwoners, gemeenten en aanbieders elkaar kennen en (daarom) elkaar snel weten te vinden zodat zij vroegtijdig kunnen signaleren, elkaars expertise kunnen inschakelen en continu mee kunnen bewegen met wat nodig is voor cliënten, gemeenschappen en aanbieders;
- Partijen erkennen dat de benodigde samenwerking in de transformatieopdracht verder gaat dan enkel de maatschappelijke ondersteuning gericht op individuele cliënten, die voorwerp is van deze overeenkomst, wat betekent dat deze maatschappelijke ondersteuning moet aansluiten op enerzijds de maatschappelijke ondersteuning die direct op de bevordering van de sociale samenhang gericht is, bijvoorbeeld in de vorm van opbouwwerk, en anderzijds de eerstelijnszorg, waaronder ook begrepen de huisartsenzorg en wijkverpleging;
- de benodigde samenwerking en daarmee deze overeenkomst als kenmerk hebben een duurzaam en solide partnerschap, waarin opdrachtgevers en opdrachtnemers werken vanuit een gedeelde verantwoordelijkheid, wederzijds vertrouwen en respect, gedrevenheid, openheid, eenvoud en verantwoordingsbereidheid;
- de benodigde samenwerking, ook bij het uitvoeren van deze overeenkomst, invulling krijgt door continue afstemming en waar nodig ook bijstelling van gemeentelijk beleid en uitvoering door opdrachtnemers gericht op beschikbaarheid en continuïteit van maatschappelijke ondersteuning aan kwetsbare burgers;
- Opdrachtgever hiervoor afspraken wil maken met één of meer opdrachtnemers, die Opdrachtgever al dan niet als hoofdaannemer contracteert;
- De VNG op 29 november 2024 een contractstandaard vaststelde die gemeenten en aanbieders van maatwerkvoorzieningen maatschappelijke ondersteuning samen hebben opgesteld;
- Opdrachtgever deze contractstandaard gebruikt op de voorgeschreven manier bij het inkopen van maatwerkvoorzieningen maatschappelijke ondersteuning;
- (Bij een aanbestedingsprocedure:) Opdrachtgever een Europese aanbestedingsprocedure doorliep voor sociale en andere specifieke diensten;
- (Bij een toelatingsprocedure:) Opdrachtgever een toelatingsprocedure doorliep om opdrachtnemers toe te laten;
- Op Opdrachtnemer geen uitsluitingsgronden van toepassing zijn;
- Opdrachtnemer aan alle eisen voor geschiktheid voldeed;
- (Bij aanbestedingsprocedure met selectie:) Opdrachtgever Opdrachtnemer op basis van duidelijke criteria selecteerde;
- (Bij aanbestedingsprocedure met EMVI-criterium:) Opdrachtnemer de economisch meest voordelige inschrijving indiende en Opdrachtgever daarom de opdracht aan hem wil geven;
- (Bij aanbestedingsprocedure zonder EMVI-criterium of een toelatingsprocedure:) Partijen via aanvaarding van een aanbod samen een overeenkomst willen sluiten;
- Partijen in de overeenkomst voor de [inspanningsgerichte/outputgerichte/taakgerichte] uitvoeringsvariant kiezen;
- (Inspanningsgerichte- of Outputgerichte uitvoeringsvariant:) De afspraken over prestaties en tarieven volledig bij deze overeenkomst horen;
- (Taakgerichte uitvoeringsvariant:) De afspraken over prestaties en het taakgerichte budget volledig bij deze overeenkomst horen;
- Opdrachtnemer verantwoorde ondersteuning wil geven: veilig, doeltreffend, doelmatig, cliëntgericht en passend bij de echte behoefte;
- Opdrachtnemer bij keuzes in maatschappelijke ondersteuning de beste balans zoekt tussen individueel belang, algemeen belang, effectiviteit en kosten;
- Opdrachtnemer de positie van de cliënten en hun naasten versterkt waarbij de te leveren maatschappelijke ondersteuning de kwaliteit van leven verbetert.;
- Partijen geen handelingen willen die wel wettelijk mogen, maar niet passen bij het doel van de wet;
- [Partijen kunnen hier nog extra overwegingen toevoegen.]

# Definities

De begrippen gelden in enkelvoud en meervoud. De volgende begrippen uit wet- en regelgeving blijven van kracht:

- Artikel 1.1.1 Wet maatschappelijke ondersteuning 2015
- Artikel 1.1 Uitvoeringsbesluit Wet maatschappelijke ondersteuning 2015
- Artikel 1 Uitvoeringsregeling Wet maatschappelijke ondersteuning 2015
- Gemeentelijke verordeningen, beleidsregels en nadere regels.

Daarnaast gelden voor deze overeenkomst de volgende begrippen:

- **Aspecifieke toewijzing**: Opdrachtgever geeft een opdracht met productcategorie; Opdrachtnemer kiest binnen die categorie de code en omvang.
- **Bestedingsruimte**: het maximale bedrag dat Opdrachtnemer namens Opdrachtgever aan maatschappelijke ondersteuning mag leveren.
- **Bestuurlijke onrust**: spanningen of conflicten bij Opdrachtnemer die het bestuur of de kwaliteit van de maatschappelijke ondersteuning verstoren.
- **Cliëntenstop**: Opdrachtnemer neemt tijdelijk geen nieuwe cliënten aan.
- **Combinant**: Opdrachtnemer die meedoet in een combinatie.
- **Combinatie**: samenwerking van opdrachtnemers die samen inschreven en ieder voor zich hoofdelijk aansprakelijk zijn.
- **Fraude**: strafbaar gedrag van Opdrachtnemer, waarbij
    
    i) Opdrachtnemer voordeel krijgt zonder recht erop of daarbij helpt op een oneerlijke manier.
    
    ii) Opdrachtnemer feiten verzwijgt, verkeerde of onvolledige informatie geeft om voordeel te krijgen.
    
    iii) Opdrachtnemer bewust misleidt om zelf of anderen voordeel te geven.
    
- **Generieke toewijzing**: Opdrachtgever geeft een opdracht met alleen een maximumbudget; Opdrachtnemer bepaalt verder alles zelf.
- **Gepast gebruik**: maatschappelijke ondersteuning voldoet aan wetgeving, wetenschap, praktijk en sluit aan bij de ondersteuningsvraag van de cliënt.
- **Gevolgschade**: schade zoals gederfde winst of geleden verlies.
- **Hoofdaannemer**: Opdrachtnemer werkt voor Opdrachtgever en geeft zelf weer opdrachten aan onderaannemers, waarvoor hij alle verantwoordelijkheid draagt.
- **IGJ**: Inspectie Gezondheidszorg en Jeugd.
- **Marketing**: activiteiten van Opdrachtnemer om zijn hulp onder de aandacht te brengen bij opdrachtgevers, verwijzers en cliënten.
- **Micro-onderneming**: een rechtspersoon die tot 10 werknemers en een omzet of een balanstotaal van ten hoogste 2 miljoen heeft.
- **Onderaannemer**: de aanbieder die maatschappelijke ondersteuning levert namens een hoofdaannemer op basis van de overeenkomst met de hoofdaannemer.
- **Specifieke toewijzing**: Opdrachtgever bepaalt in een opdracht aan Opdrachtnemer productcategorie, code en omvang van de ondersteuning voor een cliënt.
- **[Definities aan te vullen door Partijen als nodig en gewenst]**

# Deel 1: Bepalingen die gelden tussen Opdrachtgever en alle Opdrachtnemers waarmee Opdrachtgever een overeenkomst sluit

## Artikel 1.1: Voorwerp van de overeenkomst

De overeenkomst heeft betrekking op maatschappelijke ondersteuning bestaande uit activiteiten gericht op het bevorderen van zelfredzaamheid en participatie van de cliënt opdat hij zo lang mogelijk in zijn eigen leefomgeving kan blijven.

Meer specifiek gaat het om de volgende maatschappelijke ondersteuning:

[Uitwerken vorm(en) van ondersteuning, bijvoorbeeld ‘huishoudelijke ondersteuning’, de kwaliteitseisen die daaraan zijn gesteld (of verwijzen naar de vindplaats daarvan, tenzij wettelijk voorgeschreven) en de prijs die de Gemeente ervoor betaalt]

## Artikel 1.2: Hiërarchische volgorde documenten

De volgende bijlagen zijn (in hiërarchische volgorde) van toepassing. Zij maken integraal onderdeel uit van de overeenkomst die Partijen sluiten. Het gaat steeds om de gepubliceerde, meest actuele versie van:

1. De overeenkomst;

2. Nadere overeenkomsten gesloten op basis van deze overeenkomst;

3. De Nota(’s) van Inlichtingen (latere versies gaan voor op voorgaande versies);

4. De Gemeentelijke inkoopdocumenten met daarin:

4.1. [bijlagen benoemen];

> 4.2. Het meest recente Model Algemene Inkoopvoorwaarden van de Vereniging van Nederlandse Gemeenten (september 2024).
> 
> 
> (*Bij een Europese aanbestedingsprocedure:*)
> 
> 4.3. Het verzoek tot deelneming met daarin:
> 
> 4.3.1. [bijlagen benoemen]
> 
> 4.3.2. [bijlagen benoemen]
> 
> en/of
> 

4.3/4.4 de inschrijving van de aanbieder met daarin:

> 4.3.1/4.4.1. [bijlagen benoemen]
> 
> 
> 4.3.2/4.4.2. [bijlagen benoemen]
> 

(*Bij een toelatingsprocedure:*)

4.3 De aanmelding van de aanbieder met daarin:

> 4.3.1. [bijlagen benoemen]
> 
> 
> 4.3.2. [bijlagen benoemen]
> 

## Artikel 1.3: Looptijd

1.3.1

De overeenkomst start op [begindatum] en loopt tot en met [einddatum].

1.3.2

Opdrachtgever mag de overeenkomst na afloop geheel of deels verlengen met [aantal] kalendermaanden. Dit mag maximaal [aantal] keer.

1.3.3

Opdrachtgever meldt uiterlijk 6 kalendermaanden voor het einde of zij de overeenkomst wil verlengen.

1.3.4

*Partijen kiezen één van de drie onderstaande opties:*

Optie 1:

Geen van de Partijen mag tussentijds opzeggen. Alleen de artikelen 1.4.2, [1.6.1], 3.19.1, 3.22 en 3.30.4 maken hierop een uitzondering.

Optie 2:

Opdrachtgever mag naast de mogelijkheden genoemd in artikel 1.4.2, [1.6.1], 3.19.1 en 3.22 tussentijds schriftelijk opzeggen met een opzegtermijn van [aantal] kalendermaanden. Opdrachtnemer mag niet tussentijds opzeggen, behalve volgens artikel 1.4.2, 3.22 en 3.30.4.

Optie 3:

Opdrachtgever mag naast de mogelijkheden genoemd in artikel 1.4.2, [1.6.1], 3.19.1 en 3.22 tussentijds schriftelijk opzeggen met een opzegtermijn van [aantal] kalendermaanden. Opdrachtnemer mag naast de mogelijkheden genoemd in artikel 1.4.2, 3.22 en 3.30.4 tussentijds schriftelijk opzeggen met een opzegtermijn van [aantal] kalendermaanden.

Opdrachtnemer moet dan wel voldoen aan de volgende voorwaarden: [voorwaarden benoemen].

## [Optioneel:] Artikel 1.4 – Herzieningsclausule

1.4.1

Opdrachtgever mag de overeenkomst tussentijds wijzigen na overleg met Opdrachtnemer. Deze wijzigingsbevoegdheid komt boven op de mogelijkheden in artikel 3.22, 3.25, 3.29.2 en 3.30.

Partijen houden een termijn aan van maximaal zes kalendermaanden voor het doorvoeren van de wijziging.

Wijzigingsmogelijkheid 1:

Aard en omvang van de wijziging: [Vul in]

Voorwaarden voor toepassing door Opdrachtgever: [Vul in]

Wijzigingsmogelijkheid 2:

Aard en omvang van de wijziging: [Vul in]

Voorwaarden voor toepassing door Opdrachtgever: [Vul in]

Wijzigingsmogelijkheid n:

Aard en omvang van de wijziging: [Vul in]

Voorwaarden voor toepassing door Opdrachtgever: [Vul in]

Partijen leggen een wijziging vast in een schriftelijk addendum bij de overeenkomst.

1.4.2

Opdrachtnemer weigert een wijziging niet zonder goede reden. Als Opdrachtnemer de wijziging niet aanvaardt, dan geldt die weigering als een opzegging van de overeenkomst met een opzegtermijn tot aan de ingangsdatum van de wijziging, tenzij Partijen anders zijn overeengekomen in de wijzigingsmogelijkheden in artikel 1.4.1.

1.4.3

Bij opzegging op basis van dit artikel vergoeden Partijen geen schade of kosten. Andere wijzigingsbepalingen in de overeenkomst blijven ook gelden. (Bij Europese aanbestedingsprocedures:) De wijzigingsmogelijkheden uit de Aanbestedingswet 2012 gelden: artikel 2.163b, 2.163d, 2.163e en 2.163f.

## [Optioneel:] Artikel 1.5 – Bestedingsruimte

1.5.1

Opdrachtgever mag alleen via artikel 1.4, gedurende de looptijd van de overeenkomst, een bestedingsruimte invoeren of aanpassen.

Partijen gebruiken bestedingsruimte alleen bij inspanningsgerichte of outputgerichte uitvoering.

1.5.2

Opdrachtgever stelt jaarlijks per opdrachtnemer een bestedingsruimte vast (naar rato van het lopende kalenderjaar). Als Opdrachtgever tijdens het jaar bestedingsruimte gaat gebruiken, dan informeert hij Opdrachtnemer minimaal 6 kalendermaanden vooraf. De afspraken over de hoogte van de bestedingsruimte staan in deel 2 van de overeenkomst.

1.5.3

Opdrachtgever volgt bij het instellen van bestedingsruimte de volgende regels:

a) Als de bestedingsruimte het hele jaar geldt, dan loopt die van 1 januari tot 31 december.

b) Als de bestedingsruimte later start, dan loopt die vanaf de ingangsdatum tot 31 december.

c) Opdrachtgever informeert minimaal 6 kalendermaanden vooraf over:

- het voornemen om bestedingsruimte in te voeren,
- de processtappen,
- de manier van informatie-uitwisseling,
- en geeft Opdrachtnemer de kans een zienswijze te geven.

d) Opdrachtgever informeert minimaal 3 kalendermaanden vooraf over het besluit over duur en hoogte van bestedingsruimte.

e) Bij verlenging van de bestedingsruimte gelden dezelfde regels opnieuw.

1.5.4

Opdrachtgever bepaalt jaarlijks de hoogte van de bestedingsruimte op basis van:

1. de aard van de ondersteuningsbehoefte en het aantal cliënten dat het betreft;
2. omzetontwikkeling van Opdrachtnemer (verleden en toekomst);
3. aantal cliënten met maatschappelijke ondersteuning in eerdere jaren;
4. verwachte groei of daling van de omzet of aantal cliënten;
5. het aanbod aan producten en diensten;
6. gemaakte prestatieafspraken en samenwerking met het lokaal team (als aanwezig).

1.5.5

Uiterlijk 2 maanden voor de ingangsdatum maken Partijen een plan met:

a) gevolgen voor administratieve lasten,

b) maatregelen om binnen de bestedingsruimte te blijven,

c) afspraken over maatschappelijke ondersteuning aan cliënten die al maatschappelijke ondersteuning krijgen,

d) afspraken over cliënten op de wachtlijst,

e) maatschappelijke ondersteuning na het bereiken van de bestedingsruimte,

f) taakverdeling bij aspecifieke toewijzing,

g) procedure bij ondersteuning ná de maximale bestedingsruimte (een specifieke toewijzing moet Opdrachtgever altijd volledig betalen),

h) hoe Partijen elkaar informeren bij het bereiken van de bestedingsruimte,

i) afspraken over tussentijdse aanpassing,

j) afspraken over crisishulp (blijft doorgaan en Opdrachtgever betaalt deze altijd),

k) mogelijkheid tot tussentijdse aanpassing bij nieuwe inzichten of omstandigheden.

1.5.6

Binnen de bestedingsruimte levert Opdrachtnemer de afgesproken maatschappelijke ondersteuning.

1.5.7

Opdrachtgever bewaakt de bestedingsruimte, tenzij sprake is van een aspecifieke toewijzing. In het laatste geval bewaakt Opdrachtnemer de bestedingsruimte. Partijen maken samen afspraken over deze verantwoordelijkheid en zetten dit in het plan uit artikel 1.5.5.

Als 70% van de bestedingsruimte is benut of overschrijding dreigt, meldt Opdrachtgever dit schriftelijk aan Opdrachtnemer. Binnen 2 weken overleggen Partijen over een oplossing. Zij gebruiken hierbij het plan uit artikel 1.5.5.

Binnen 2 weken beslist Opdrachtgever of de ruimte wordt aangepast.

Zonder schriftelijke aanpassing betaalt Opdrachtgever geen maatschappelijke ondersteuning boven de bestedingsruimte.

Opdrachtgever informeert andere betrokkenen direct volgens de afspraken in het plan.

1.5.8

Als er bestedingsruimte bestaat voor meerdere vormen van maatschappelijke ondersteuning, dan mag Opdrachtnemer die bij elkaar optellen, mits:

- (Bij Europese aanbestedingsprocedures:) dit geen wezenlijke wijziging oplevert volgens de Aanbestedingswet 2012, en
- Opdrachtgever hiervoor schriftelijk toestemming geeft.

1.5.9

Verwacht één van de Partijen dat de maximale ruimte wordt bereikt, dan kunnen zij een cliëntenstop afspreken voor (delen van) de overeenkomst. Opdrachtgever bevestigt deze stop schriftelijk. Bij een cliëntenstop vervalt de acceptatieplicht van Opdrachtnemer uit artikel 3.1.1.

1.5.10

Opdrachtgever heft de cliëntenstop op als Opdrachtnemer weer ruimte heeft binnen de nieuwe bestedingsruimte. Opdrachtnemer onderbouwt die ruimte met cijfers. Opdrachtgever beslist of er daadwerkelijk genoeg ruimte is om de stop op te heffen.

## [Optioneel:] Artikel 1.6 – Opzegging bij onvoldoende inzet

1.6.1

Als Opdrachtnemer binnen 12 kalendermaanden na de start van de overeenkomst onvoldoende inzet pleegt, dan mag Opdrachtgever de overeenkomst schriftelijk opzeggen met een opzegtermijn van 6 maanden. Met onvoldoende inzet bedoelen Partijen: [bijvoorbeeld minder dan een concrete omzet of minder dan een concreet aantal geholpen cliënten]

1.6.2

Opdrachtgever zegt niet op volgens artikel 1.6.1 als:

- Opdrachtnemer maatschappelijke ondersteuning biedt waarvoor binnen de gemeente aantoonbaar een tekort bestaat;
- Opdrachtnemer een aantoonbaar uniek aanbod levert dat anders zou verdwijnen;
- Opdrachtnemer binnen 12 kalendermaanden een gemiddelde klanttevredenheid van 8.5 of hoger haalt, gemeten met een door Opdrachtgever goedgekeurde methode.

## [Optioneel:] Artikel 1.7 – 18-/18+

1.7.1

Opdrachtnemer die een maatwerkvoorziening levert of gaat leveren aan een cliënt, waarbij die cliënt de leeftijd van 18 jaar bereikt en daarvóór via Opdrachtgever een individuele voorziening jeugdhulp ontving, maar waarbij Opdrachtnemer niet door de jeugdhulpaanbieder(s) tijdig is betrokken bij een ‘warme’ overdracht, maakt hiervan **melding** bij de contractmanager van Opdrachtgever. Tijdig is in dit geval minimaal anderhalf jaar voor de cliënt de leeftijd van 18 jaar bereikt.

1.7.2

Opdrachtnemer organiseert de voorwaarden voor de inzet van een maatwerkvoorziening als de jeugdhulpaanbieder aantoont dat vanuit goed hulpverlenerschap van de jeugdhulpaanbieder is te verwachten dat deze ook die maatwerkvoorziening organiseert vóór het 18e levensjaar van een jeugdige. Voor de inzet van de maatwerkvoorziening onder dit lid is schriftelijke goedkeuring nodig van Opdrachtgever.

## [Optioneel:] Artikel 1.8: Bibob Onderzoek

1.8.1

Op deze overeenkomst is de Wet Bibob van toepassing. Dat betekent dat Opdrachtgever tijdens de looptijd van de overeenkomst zelf onderzoek mag doen, op grond van de artikelen 7a, 7b en 7c van de Wet Bibob. Opdrachtgever mag ook het Landelijk Bureau Bibob om advies vragen. Het onderzoek en/of het advies mag gaan over:

1. Opdrachtnemer,

2. de combinant,

3. een onderaannemer, en/of

4. één of meer vertegenwoordigers van deze partijen, zoals bestuurders of toezichthouders.

Dit is in lijn met artikel 5 lid 2 en artikel 9 lid 2 van de Wet Bibob.

1.8.2

Opdrachtnemer, combinant, onderaannemer en/of één of meer vertegenwoordigers van deze partijen, zoals bestuurders of toezichthouders, verstrekken op eigen kosten alle gevraagde informatie over hun organisatie of persoon. Zij leveren deze informatie aan zodra Opdrachtgever of het Landelijk Bureau Bibob daarom vraagt.

1.8.3

Opdrachtgever laat Opdrachtnemer weten wanneer hij een Bibob-advies aanvraagt bij het Landelijk Bureau Bibob.

1.8.4

Na ontvangst van het advies – zoals bedoeld in artikel 1.8.3 van deze overeenkomst - informeert Opdrachtgever Opdrachtnemer en biedt hij de mogelijkheid om een zienswijze te geven. Daarbij respecteert Opdrachtgever het beginsel van hoor en wederhoor. Vervolgens beslist Opdrachtgever of hij gevolgen verbindt aan het advies en zo ja, welke. Hij houdt daarbij rekening met de regels uit de Wet Bibob.

1.8.5

Het Bibob-advies helpt Opdrachtgever bij zijn afweging om:

a. de overeenkomst met Opdrachtnemer te ontbinden; of

b. wel of geen toestemming te geven voor de inzet van een (beoogde) onderaannemer.

## [Optioneel:] Artikel 1.9: Social Return on Investment

Opdrachtgever wil de volgende voorwaarden stellen: [invullen]

## [Optioneel:] Artikel 1.n [vul in]

[Indien aanwezig: Invullen overige bepalingen die gelden tussen Opdrachtgever en alle Opdrachtnemers waarmee Opdrachtgever een overeenkomst sluit]

# Deel 2: Bepalingen die gelden tussen Opdrachtgever en een individuele Opdrachtnemer waarmee Opdrachtgever een overeenkomst sluit

[Optioneel:] Artikel 2.n [vul in]

2.n.1

[Indien aanwezig: Als de Opdrachtgever met meer Opdrachtnemers een overeenkomst sluit en met individuele Opdrachtnemers ook individuele afspraken maakt, dan deze individuele afspraken hier opnemen]

# Deel 3: Generieke bepalingen

## **Hoofdstuk 1: Levering van maatschappelijke ondersteuning**

### Artikel 3.1 – Levering van maatschappelijke ondersteuning

3.1.1

*Bij inspanningsgerichte of outputgerichte uitvoeringsvariant:*

Opdrachtnemer levert maatschappelijke ondersteuning aan cliënten die volgens de regels naar hem zijn verwezen (acceptatieplicht). Uitzonderingen gelden als:

a) Opdrachtgever een cliëntenstop oplegt of Partijen dit samen afspreken;

b) Opdrachtnemer aantoonbaar niet de juiste ondersteuning kan geven;

c) de maximale bestedingsruimte bereikt is of bijna bereikt wordt.

*Bij taakgerichte uitvoeringsvariant:*

Opdrachtnemer levert maatschappelijke ondersteuning aan cliënten die volgens de regels naar hem zijn verwezen, tenzij hij aantoonbaar niet de juiste ondersteuning kan bieden.

3.1.2

Opdrachtnemer levert verantwoorde maatschappelijke ondersteuning aan cliënten waarvoor de opdrachtgever verantwoordelijk is. Verantwoorde ondersteuning betekent: ondersteuning van goed niveau, veilig, effectief, doelmatig en afgestemd op de echte behoefte. Opdrachtnemer werkt volgens de professionele standaard en volgens wet- en regelgeving, zoals de Wet maatschappelijke ondersteuning 2015 en gemeentelijke regels. De ondersteuning voldoet aan de definitie van gepast gebruik. Opdrachtnemer beschikt over genoeg goed opgeleide medewerkers, zoals afgesproken in de inkoopdocumenten en kwaliteitsnormen.

3.1.3

Als een cliënt hulp, ondersteuning of zorg krijgt van meerdere (jeugdhulp- of zorg)aanbieders op hetzelfde adres, dan zorgt de opdrachtgever dat de hulp, ondersteuning en zorg goed op elkaar aansluiten, tenzij Opdrachtgever een andere partij daarvoor aanwijst.

3.1.4

Opdrachtnemer gebruikt methoden die bewezen werken (evidence based of practice based). Als die ontbreken of niet goed passen, mag hij gangbare methoden gebruiken uit de praktijk. Als ook die niet beschikbaar of passend zijn, toont Opdrachtnemer aan dat hij gelijkwaardige methoden gebruikt. Doet hij dat niet, dan kan Opdrachtgever dit na ingewonnen deskundig advies zien als een tekortkoming in de nakoming.

3.1.5

Elke partij zorgt dat de andere partij steeds beschikt over de juiste gegevens:

- postadres
- bezoekadres
- algemeen e-mailadres
- naam, telefoonnummer en e-mailadres van de contactpersoon

3.1.6

Als Partijen aparte afspraken maken over individuele opdrachten onder deze overeenkomst in een nadere overeenkomst, dan blijven de regels uit deze overeenkomst volledig van kracht.

### Artikel 3.2: Indexering

3.2.1

Opdrachtgever past [periode] een indexering toe op de tarieven (inspanningsgerichte en outputgerichte uitvoeringsvariant) en op het taakgerichte budget (taakgerichte uitvoeringsvariant). Deze indexering wordt berekend uit de som van het geprognosticeerde percentage voor het komende jaar (t+1) en het verschil tussen het in het voorgaande jaar (t-1) geprognosticeerde percentage voor het lopende jaar (t) en het definitieve percentage voor het lopende jaar (t). De percentages zijn verschillend voor de loonkosten en materiële kosten.

3.2.2

Opdrachtgever verhoogt of verlaagt de tarieven (inspanningsgerichte en outputgerichte uitvoeringsvariant) / het taakgerichte budget (taakgerichte uitvoeringsvariant) voor [xx]% op basis van het geprognosticeerde en definitieve [gebruikte indexcijfer] voor personele kosten en voor [xx]% op basis van het geprognosticeerde en definitieve [gebruikte indexcijfer] voor materiële kosten.

### Artikel 3.3 – Marketing

3.3.1

Als Opdrachtnemer marketing gebruikt, dan houdt hij zich aan de gedragsregels voor marketing. Deze regels zijn:

a) Opdrachtnemer laat duidelijk zien wie hij is op al het marketingmateriaal.

b) Hij gebruikt geen telefonische marketing, huis-aan-huisverkoop of verkoop op plekken waar cliënten veel zijn.

c) Hij geeft cliënten de mogelijkheid om aan te geven dat zij geen marketing meer willen ontvangen.

d) Hij levert geen diensten aan cliënten als zij daar wettelijk nog geen recht op hebben.

e) Hij doet zich nooit anders voor, bijvoorbeeld niet als onderzoeksbureau of enquêteur.

f) Als hij persoonlijke gegevens voor marketing vraagt, dan meldt hij dit duidelijk en vraagt hij schriftelijke toestemming.

g) Hij gebruikt geen agressieve verkooptechnieken richting cliënten.

3.3.2

Opdrachtnemer houdt zich ook aan deze regels bij marketing voor diensten die hij levert via een persoonsgebonden budget in de gemeente.

### Artikel 3.4 – Continuïteit van maatschappelijke ondersteuning

3.4.1

Opdrachtnemer garandeert dat de ondersteuning voor cliënten doorgaat.

3.4.2

Als Opdrachtnemer een risico ziet voor het doorgaan van de ondersteuning, dan meldt hij dit direct aan Opdrachtgever, met inachtneming van de privacyregels. Opdrachtnemer bevestigt deze melding schriftelijk. Op verzoek geeft hij Opdrachtgever inzage in relevante documenten. Opdrachtgever mag dan een extern onderzoek (bijvoorbeeld door een accountant) laten doen.

Partijen beschouwen de volgende situaties altijd als risicovol voor het doorgaan van maatschappelijke ondersteuning:

a) de afgelopen drie jaar achter elkaar negatieve jaarresultaten,

b) geldproblemen (liquiditeitsproblemen),

c) bestuurlijke onrust,

d) maatregelen door inspectie, gemeente of een andere toezichthouder,

e) een tuchtrechtelijke of strafrechtelijke maatregel.

Partijen overleggen altijd bij dit soort situaties.

### Artikel 3.5 – Wachttijden en cliëntenstop door Opdrachtgever

3.5.1

Opdrachtnemer doet zijn best om wachttijden te voorkomen. Als er landelijke wachttijdnormen zijn, dan past Opdrachtnemer deze toe. Als er geen normen zijn, dan gelden de Treeknormen. Als Opdrachtnemer niet onder een Treeknorm voor een specifieke branche valt, dan gelden de Treeknormen Gehandicaptenzorg. Als Partijen de Treeknormen Gehandicaptenzorg niet passend vinden, dan spreken zij samen een andere norm af en leggen die vast in deel 1 of 2.

3.5.2

Opdrachtnemer informeert Opdrachtgever of een aangewezen partij actief over wachttijden en wachttijdbeheer. Hij meldt daar ook vooraf als wachttijden dreigen te ontstaan of juist afnemen.

3.5.3

Opdrachtnemer mag alleen een cliëntenstop instellen als Opdrachtgever hiervoor schriftelijk toestemming geeft.

3.5.4

Als Opdrachtgever vaststelt dat er een onaanvaardbare wachttijd is, dan helpt Opdrachtnemer actief met het zoeken naar een passend alternatief. Als dat niet lukt, dan moet Opdrachtnemer aantonen dat er geen alternatief is.

3.5.5

Als Opdrachtgever duidelijke signalen heeft van:

- fraude,
- slechte kwaliteit,
- of onveilige situaties voor de cliënt of zijn omgeving.

dan mag Opdrachtgever per direct:

- een cliëntenstop instellen,
- of een opdracht beëindigen en aan een andere opdrachtnemer geven.

### Artikel 3.6 – Cliëntenstop door Opdrachtnemer

*Alleen bij de inspannings- of outputgerichte uitvoeringsvariant met meerdere opdrachtnemers of samenwerkingen:*

Als Opdrachtnemer een cliëntenstop wil instellen voor een bepaalde vorm van maatschappelijke ondersteuning dan overlegt hij vooraf met Opdrachtgever over een mogelijke oplossing. Opdrachtnemer informeert Opdrachtgever schriftelijk volgens de gemaakte afspraken. Hij meldt ook of er alternatieve of passende maatschappelijke ondersteuning beschikbaar is. Dit doet hij minimaal 14 kalenderdagen voordat de cliëntenstop ingaat. Opdrachtnemer stelt de cliëntenstop pas in na schriftelijke toestemming van Opdrachtgever. Opdrachtnemer zorgt altijd voor voldoende crisishulp en andere acute hulp. Hij mag deze ondersteuning nooit weigeren.

### Artikel 3.7 – Weigering en beëindiging van maatschappelijke ondersteuning

Opdrachtnemer mag ondersteuning aan een cliënt alleen weigeren of stoppen, als dit mag volgens de wet. Bij beëindiging houdt Opdrachtnemer minimaal één maand opzegtermijn aan. Op verzoek van Opdrachtgever helpt Opdrachtnemer actief met het vinden van een passend alternatief. Als er een dringende reden is, dan mag de opzegtermijn korter zijn, maar de zorgvuldigheid blijft verplicht. Totdat een alternatief is gevonden, blijft Opdrachtnemer verantwoordelijk voor de maatschappelijke ondersteuning of regelt hij overbruggingszorg.

### Artikel 3.8 – Wijziging ondersteuningsbehoefte

*Bij inspanningsgerichte en outputgerichte uitvoering:*

Als de ondersteuningsvraag van de cliënt verandert, dan overlegt Opdrachtnemer op tijd met de cliënt over het aanvragen van een nieuw besluit bij het college. Als Opdrachtnemer is gemachtigd door de cliënt, dan doet hij de aanvraag namens de cliënt, in overleg met de cliënt.

*Bij taakgerichte uitvoering:*

Als de ondersteuningsvraag van de cliënt verandert, dan overlegt Opdrachtnemer op tijd met de cliënt over het aanpassen van de ondersteuning.

### Artikel 3.9 – Hoofd- en onderaanneming

3.9.1

Opdrachtnemer meldt vooraf aan Opdrachtgever als hij maatschappelijke ondersteuning wil uitbesteden aan een onderaannemer. Hij heeft daarvoor schriftelijke toestemming nodig, behalve bij een zelfstandige zonder personeel. De onderaannemer houdt zich aan de geldende wet- en regelgeving en de bepalingen zoals opgenomen in deze overeenkomst. Opdrachtgever mag – om dat te kunnen toetsen - daarvoor een Bibob-onderzoek uitvoeren of laten uitvoeren, zoals bedoeld in artikel 1.8 van de overeenkomst. Als de uitkomst van dat onderzoek daartoe aanleiding geeft, weigert Opdrachtgever de inzet van de onderaannemer. Opdrachtnemer stelt zelf het ondersteuningsaanbod voor de cliënt samen en legt hierover verantwoording af aan Opdrachtgever.

3.9.2

Opdrachtnemer schakelt de onderaannemer in op eigen risico. Hij blijft volledig verantwoordelijk voor zijn afspraken uit deze overeenkomst. De onderaannemer moet staan ingeschreven in het Handelsregister. Er mag geen straf-, bestuurs- of fraudeonderzoek lopen tegen de onderaannemer.

3.9.3

Opdrachtnemer garandeert dat zijn onderaannemer dezelfde kwaliteit levert als hij zelf moet leveren.

3.9.4

Op verzoek geeft Opdrachtnemer informatie over de onderaannemer. Partijen kunnen aanvullende afspraken maken over onderaannemerschap en vastleggen in deel 1 of 2 van de overeenkomst.

3.9.5

Opdrachtnemer maakt met elke onderaannemer afspraken. De onderaannemer mag zelf geen andere onderaannemers inschakelen, tenzij Opdrachtgever hiervoor schriftelijk toestemming geeft.

3.9.6
Opdrachtnemer is het aanspreekpunt voor Opdrachtgever. Hij mag namens alle betrokkenen contact hebben met Opdrachtgever. Opdrachtgever betaalt alleen aan Opdrachtnemer, niet aan onderaannemers. Alleen Opdrachtnemer kan rechten uitoefenen tegenover Opdrachtgever.

## **Hoofdstuk 2: Informatievoorziening, overleg en uitwisseling gegevens**

### Artikel 3.10 – Informatievoorziening aan de gemeente

3.10.1

Opdrachtnemer geeft Opdrachtgever op verzoek de gegevens die nodig zijn om zijn taken goed uit te voeren. Dit mag alleen als dat verplicht is volgens de Wmo 2015 of andere regels. Opdrachtgever vraagt geen gegevens op als hij deze al heeft of kan krijgen van het CBS. Opdrachtgever voorkomt onnodige administratieve lasten.

3.10.2

Partijen geven elkaar actief de informatie die nodig is voor het uitvoeren van deze overeenkomst en de wettelijke voorschriften die betrekking hebben op de levering van de maatschappelijke ondersteuning.

3.10.3

Opdrachtnemer heeft een informatiesysteem waarmee hij direct informatie kan geven over:

– de geleverde ondersteuning

– de kwaliteit van de ondersteuning (volgens kwaliteitskaders)

Als de informatie niet openbaar beschikbaar is, dan geldt het volgende:

a) Als een toezichthouder maatregelen oplegt aan Opdrachtnemer of zijn bestuurders, dan meldt Opdrachtnemer dit aan Opdrachtgever:

– binnen 7 kalenderdagen bij maatregelen van Wmo- of Jeugdtoezichthouder

– binnen 7 kalenderdagen bij maatregelen van de IGJ

– direct bij andere toezichthouders (zoals Belastingdienst of ACM)

Opdrachtnemer stuurt, als dat mag volgens de privacywet, een kopie van het onderzoek en de maatregel.

b) Op verzoek geeft Opdrachtnemer financiële informatie over zichzelf en de onderaannemers. Het gaat om solvabiliteit, rentabiliteit en liquiditeit.

c) Op verzoek toont Opdrachtnemer aan dat hij voldoet aan de landelijke afspraken over financiële verantwoording. Hij levert daarbij ook een accountantsverklaring aan als dat volgens die afspraken noodzakelijk is.

3.10.4

Opdrachtgever deelt geen bedrijfsgevoelige informatie over andere opdrachtnemers, tenzij dit wettelijk verplicht is.

3.10.5

Opdrachtnemer meldt direct elke calamiteit of geweldsincident bij de gemeentelijke toezichthouder.

3.10.6

Opdrachtnemer werkt volledig mee aan onderzoeken van de gemeentelijke rekenkamer of rekenkamercommissie. Hij levert alle gevraagde informatie en documenten op tijd aan.

3.10.7

Opdrachtnemer, combinant, onderaannemer en/of één of meer vertegenwoordigers van deze partijen, zoals bestuurders of toezichthouders, doen direct en schriftelijk een melding aan Opdrachtgever zodra zich één van de onderstaande situaties voordoet binnen hun organisatie of persoon:

a. een overheidsinstantie start een handhavingstraject of maakt het voornemen daartoe bekend;

b. een instantie legt een bestuurlijke boete op (waaronder een fiscale vergrijpboete) of maakt het voornemen daartoe bekend;

c. de partij krijgt de status van verdachte;

d. de partij ontvangt een strafrechtelijke veroordeling.

Opdrachtgever kan aan de melding rechtsgevolgen verbinden.

## **Hoofdstuk 3: iWmo**

### Artikel 3.11 – iWmo

*Alleen bij inspanningsgerichte en outputgerichte uitvoeringsvariant*

Partijen volgen altijd de meest actuele regels uit het Informatiemodel iStandaarden van Zorginstituut Nederland. In dit model staan de afspraken over werkwijze, techniek en administratie. Opdrachtnemer gebruikt goed werkende software. Zo kan hij registreren, communiceren en verantwoorden zoals het moet volgens de i-standaarden. Opdrachtnemer gebruikt daarbij het juiste Standaard Administratieprotocol van het Ketenbureau i-Sociaal Domein. Hij volgt eventuele extra richtlijnen, zoals die van Zorginstituut Nederland. Opdrachtnemer stuurt de iWmo-berichten op tijd, correct en volledig naar Opdrachtgever. Opdrachtgever zorgt voor een juiste administratie.

## **Hoofdstuk 4: Declaratie en betaling**

### Artikel 3.12 – Onverschuldigde betaling

Als Opdrachtgever per ongeluk te veel betaalt, dan vordert hij dit bedrag terug, ook als het om eerdere jaren gaat. Opdrachtgever mag dit bedrag ook verrekenen met openstaande of toekomstige declaraties. Ze telt daar wettelijke rente en kosten bij op.

### Artikel 3.13 – Declaratie en betaling van de geleverde maatschappelijke ondersteuning

3.13.1

Partijen passen het actuele Standaard Administratieprotocol van het Ketenbureau i-Sociaal Domein toe. Dit protocol moet passen bij de afgesproken uitvoeringsvariant.

### Artikel 3.14 – Uitgangspunten voor betaling

3.14.1

Opdrachtgever betaalt voor de maatschappelijke ondersteuning volgens de afspraken in deel 1 en/of deel 2 van deze overeenkomst.

3.14.2

Opdrachtgever betaalt alleen voor ondersteuning die Opdrachtnemer echt en goed heeft geleverd, zoals afgesproken in deze overeenkomst.


## **Hoofdstuk 5: Fraude en integriteit**

### Artikel 3.15 – UBO (Ultimate Beneficial Owner)

3.15.1

Opdrachtnemer heeft geen UBO (uiteindelijk belanghebbende) die onder een wettelijke sanctieregeling valt.

3.15.2

Opdrachtgever betaalt nooit aan een Opdrachtnemer met een UBO die op een sanctielijst staat. Opdrachtnemer zorgt voor juiste registratie van zijn UBO in het landelijke UBO-register. Als Opdrachtgever de UBO niet kan vaststellen, dan levert Opdrachtnemer de gegevens op verzoek van Opdrachtgever aan.

3.15.3

Opdrachtgever betaalt niet aan Opdrachtnemers die geen UBO melden of een UBO met een sanctie hebben.

3.15.4

Als Opdrachtnemer geen UBO-informatie verstrekt na verzoek, dan mag Opdrachtgever de betalingen opschorten tot hij de juiste informatie heeft.

### Artikel 3.16 – Toezicht en handhaving

3.16.1

Het college van de Gemeente controleert de rechtmatige en doelmatige besteding van gelden en de nakoming van regels en voorwaarden. De gemeentelijk toezichthouder houdt toezicht op kwaliteit en rechtmatigheid volgens [hoofdstuk 6, Wmo 2015](https://wetten.overheid.nl/jci1.3:c:BWBR0035362&hoofdstuk=6&z=2024-07-01&g=2024-07-01) en de gemeentelijke verordening. Het college van de Gemeente handhaaft op regelovertreding.

3.16.2

Bij misbruik of fraude verliest Opdrachtnemer het recht op betaling voor het betrokken deel van de maatschappelijke ondersteuning. Hij moet de ondersteuning wel blijven leveren.

3.16.3

Als Opdrachtgever of de toezichthouder fraude of strafbare feiten vaststelt, dan doen zij aangifte bij het Openbaar Ministerie en melden zij dit bij het Informatie Knooppunt Zorgfraude.

### Artikel 3.17 – Integriteit

Opdrachtnemer zorgt dat zijn organisatie en manier van werken goed en eerlijk zijn ingericht. Met het ondertekenen van deze overeenkomst bevestigt Opdrachtnemer dat hij dit begrijpt en belangrijk vindt.

### Artikel 3.18 – Bevindingen toezichthouders

Als een toezichthouder (zoals de Wmo-toezichthouder, IGJ, NZa, Belastingdienst of Arbeidsinspectie) een oordeel over de ondersteuning van Opdrachtnemer geeft, dan betrekt Opdrachtgever dat oordeel bij deze overeenkomst. Dit geldt ook voor oordelen over bestuurders of toezichthouders van Opdrachtnemer.

## **Hoofdstuk 6: Niet-nakoming, opzegging en ontbinding**

### Artikel 3.19 – Niet-nakoming, opzegging en ontbinding

3.19.1

Als Opdrachtnemer zijn afspraken niet nakomt, dan mag Opdrachtgever maatregelen nemen om dat te herstellen.

*(Bij inspanningsgerichte en outputgerichte uitvoering:)* Opdrachtgever kan:

– prestaties en tarieven tijdelijk aanpassen
– onterecht betaalde bedragen terugvorderen of verrekenen
– tijdelijk 5% korting geven op het tarief
– de overeenkomst opzeggen

*(Bij taakgerichte uitvoering:)* Opdrachtgever kan:

– prestaties en budget tijdelijk aanpassen
– onterecht besteed budget terugvorderen of verrekenen
– tijdelijk 5% korting geven op het budget
– de overeenkomst opzeggen

3.19.2
Als Opdrachtnemer tekortschiet, moet hij schade aan Opdrachtgever en cliënten vergoeden. Opdrachtgever moet wel proberen de schade te beperken. Opdrachtnemer blijft de ondersteuning goed uitvoeren.

3.19.3

Als Opdrachtnemer onjuiste of onvolledige informatie tijdens de inkoopprocedure geeft, dan geldt dat als een tekortkoming in de nakoming van deze overeenkomst.

3.19.4

Opdrachtgever mag de overeenkomst meteen en zonder rechter ontbinden als:

a) een uitsluitingsgrond van toepassing is of Opdrachtnemer niet meer aan (geschiktheids)eisen voldoet

b) Opdrachtnemer 12 kalendermaanden geen ondersteuning levert of declareert

c) Opdrachtnemer een opgelegde herstelsanctie niet uitvoert

d) de kwaliteit van de ondersteuning ernstig tekortschiet, ook na een herstelpoging

e) er bewezen fraude is of sprake van een ander strafbaar feit.

f) Opdrachtgever op basis van eigen onderzoek op grond van de Wet Bibob een negatieve conclusie trekt over Opdrachtnemer, de combinant, een onderaannemer en/of een of meer vertegenwoordigers van deze partijen, zoals bestuurders of toezichthouders, met inachtneming van het begrip 'betrokkene' uit de Wet Bibob;

g) het Landelijk Bureau Bibob een negatief advies uitbrengt over Opdrachtnemer, de combinant, een onderaannemer en/of een of meer vertegenwoordigers van deze partijen, met inachtneming van het begrip ‘betrokkene’ uit de Wet Bibob;

h) Opdrachtnemer, de combinant, een onderaannemer en/of een of meer vertegenwoordigers van deze partijen de gevraagde informatie niet, niet volledig of niet op tijd leveren aan Opdrachtgever en/of het Landelijk Bureau Bibob;

i) een instantie een bestuurlijke boete oplegt, waaronder een fiscale vergrijpboete.

3.19.5

Bij overmacht die langer dan 30 kalenderdagen duurt, mogen Partijen de overeenkomst (deels) beëindigen zonder tussenkomst van de rechter.

3.19.6

Als de overeenkomst stopt of Opdrachtnemer met zijn werk stopt, dan zorgt Opdrachtnemer voor een goede overdracht van de cliënten, met toestemming van Opdrachtgever. Op verzoek stuurt hij direct een lijst met klantgegevens, waarbij hij rekening houdt met de privacyregels. Als er geen overdracht kan plaatsvinden, dan blijven de prestaties en tarieven gelden.

## **Hoofdstuk 7: Slotbepalingen**

### Artikel 3.20 – Overdracht van rechten en fusie

3.20.1

Opdrachtnemer mag rechten of verplichtingen uit deze overeenkomst niet overdragen aan anderen. Dat mag alleen met schriftelijke toestemming van Opdrachtgever. Deze toestemming kan voorwaarden hebben (waaronder begrepen maar niet beperkt tot het verkrijgen van extra (financiële) zekerheid). Bij pandrechten geldt deze beperking niet.

3.20.2

Als Opdrachtnemer zijn organisatie wil overdragen of de zeggenschap veranderen, dan meldt hij dit op tijd bij Opdrachtgever en vraagt toestemming. Hij geeft ook aan wat de meerwaarde is voor cliënten en wat de gevolgen kunnen zijn voor de markt in de regio.

3.20.3

Als Opdrachtgever zijn rechten en plichten mag overdragen aan een ander, dan garandeert hij dat die partij de verplichtingen tegenover Opdrachtnemer blijft nakomen.

### Artikel 3.21 – Financiële verantwoordelijkheid

3.21.1

Opdrachtnemer staat niet garant voor derden, tenzij Opdrachtgever daarvoor vooraf schriftelijke toestemming geeft.

3.21.2

Als Opdrachtgever een voorschot betaalt, dan mag hij dit op elk moment terugvragen of verrekenen.

3.21.3

Als iemand beslag legt op geld van Opdrachtnemer bij Opdrachtgever (derdenbeslag), dan mag Opdrachtgever de kosten die hierdoor ontstaan verhalen op Opdrachtnemer.

### Artikel 3.22 – Noodzakelijke aanpassing

Als Partijen de overeenkomst moeten aanpassen, bijvoorbeeld door een wetswijziging of nieuw beleid, dan overleggen Partijen zo snel mogelijk over een aanpassing. Als Partijen er niet uitkomen of is aanpassen juridisch niet toegestaan, bijvoorbeeld door aanbestedingsregels, dan mag elke partij de overeenkomst opzeggen met een termijn van 3 kalendermaanden. Daarvoor is geen rechter nodig. Als het gaat om een wetswijziging, dan geldt deze meteen, tenzij de wet iets anders bepaalt.

### Artikel 3.23 – Geschillenregeling

Als Partijen een conflict krijgen over de uitvoering van de overeenkomst, dan overleggen zij eerst samen om een oplossing te vinden. Als dat niet lukt, leggen zij het conflict voor aan de Geschillencommissie Sociaal Domein of aan de bevoegde rechter.

### Artikel 3.24 – Ongeldige overeenkomst

Als Opdrachtnemer een overeenkomst terugstuurt met doorhalingen of opmerkingen, dan mag Opdrachtgever die overeenkomst ongeldig verklaren. Opdrachtgever meldt dit schriftelijk aan Opdrachtnemer. Daarna stuurt Opdrachtgever een nieuwe, ongewijzigde versie van de overeenkomst. Opdrachtnemer krijgt 3 weken om deze alsnog te ondertekenen en terug te sturen.

### Artikel 3.25 – Nietigheid

Als een bepaling in deze overeenkomst ongeldig is of als een rechter die ongeldig verklaart, dan blijven de andere bepalingen gewoon geldig. Partijen overleggen samen over een vervangende afspraak die past binnen de wet. Die afspraak moet zo goed mogelijk aansluiten bij de bedoeling van deze overeenkomst.

### Artikel 3.26 – Kennisgevingen en algemene inkoopvoorwaarden

3.26.1
a) Partijen sturen mededelingen over deze overeenkomst altijd schriftelijk. Mondelinge afspraken gelden pas als die schriftelijk zijn bevestigd.

b) Opdrachtgever blijft altijd verantwoordelijk voor zijn wettelijke taken. Als hij iets moet doen, uit hoofde van zijn bestuurlijke verantwoordelijkheden of de wet, wat niet past binnen deze overeenkomst, dan is dat geen toerekenbare fout van Opdrachtgever.

c) Deze afspraken gelden ook voor andere overeenkomsten die Partijen later sluiten.

3.26.2

Op deze overeenkomst gelden de laatste model-inkoopvoorwaarden van de VNG (september 2024). Afwijkingen daarvan zijn in deze overeenkomst opgenomen. De volgende artikelen uit de VNG-voorwaarden gelden niet: 16, 20.1, 20.2, 21, 22, 23 en 25.3. Opdrachtnemer verklaart dat hij deze voorwaarden heeft ontvangen en hiermee akkoord gaat. Voorwaarden van Opdrachtnemer of derden gelden niet.

### Artikel 3.27 – Betekenis na beëindiging

Als er afspraken in deze overeenkomst staan die ook na afloop belangrijk blijven, dan mogen Partijen zich ook na afloop op die afspraken beroepen.

### Artikel 3.28 – Aansprakelijkheid

### 

3.28.1

Als Opdrachtgever schade veroorzaakt tijdens de looptijd van de overeenkomst, en dit maken heeft met zijn verplichting om maatschappelijke ondersteuning te vergoeden, dan betaalt Opdrachtgever nooit meer dan het afgesproken bedrag voor die ondersteuning. Opdrachtgever is niet aansprakelijk voor gevolgschade.

3.28.2

Als Opdrachtnemer zijn verplichtingen niet nakomt en dit aan hemzelf te wijten is, dan is hij aansprakelijk voor de schade die Opdrachtgever daardoor lijdt of nog zal lijden. Daarbij geldt de volgende beperking van de aansprakelijkheid:

- Als Opdrachtnemer een micro-onderneming is: EUR 1.250.000,00 per gebeurtenis en EUR 2.500.000,00 per contractjaar (of een gedeelte van een jaar) dat de overeenkomst loopt.
- In alle andere gevallen: EUR 2.500.000,00 per gebeurtenis en EUR 5.000.000,00 per contractjaar (of een gedeelte van een jaar) dat de overeenkomst loopt.

Samenhangende gebeurtenissen merken Partijen daarbij aan als één gebeurtenis

3.28.3

De beperking van aansprakelijkheid uit 3.28.1 en 3.28.2 vervalt in de volgende gevallen:

- als sprake is van schadevergoeding vanwege overlijden of letsel;
- als de partij die tekortschiet of zijn personeel opzettelijk of met grove schuld handelt;
- bij schending van artikel 8 van de Algemene inkoopvoorwaarden;
- bij schending van artikel 3.31 en/of artikel 9 van de Algemene inkoopvoorwaarden, inclusief de Verwerkersovereenkomst en de Overeenkomst voor Gezamenlijke Verwerkingsverantwoordelijken.

3.28.4

Opdrachtnemer sluit bij het aangaan van de overeenkomst een passende verzekering af voor de uitvoering van de overeenkomst. Hij houdt deze verzekering actief gedurende de gehele looptijd van de overeenkomst.

3.28.5

Opdrachtnemer wijzigt het verzekerde bedrag of de polisvoorwaarden tijdens de looptijd van de overeenkomst niet ten nadele van Opdrachtgever, tenzij Opdrachtgever hiervoor vooraf schriftelijk toestemming geeft.

**3.28.6**

Als Opdrachtnemer nog niet beschikt over een verzekering die nodig is voor de uitvoering van de overeenkomst, sluit hij deze alsnog af. Hij houdt deze verzekering ten minste aan zolang de uitvoering van de overeenkomst duurt.

### Artikel 3.29 – Wijzigen van omstandigheden

3.29.1

Als er iets belangrijks verandert dat invloed heeft op deze overeenkomst, dan informeren Partijen elkaar daar terstond over.

Opdrachtnemer meldt altijd:

– veranderingen in zijn organisatie (bijvoorbeeld rechtsvorm),

– veranderingen bij bestuurders,

– stopzetten van garanties,

– nieuwe of beëindigde deelnemingen.

3.29.2

Als de wet (bijvoorbeeld de Wmo 2015) verandert waardoor de afgesproken maatschappelijke ondersteuning niet meer vergoed wordt, dan stopt dat deel van de overeenkomst automatisch, vanaf de datum waarop de wijziging ingaat. Opdrachtgever hoeft in dat geval geen schadevergoeding te betalen.

### Artikel 3.30 – Wijziging van de contractstandaard

3.30.1

Als de landelijke contractstandaard maatwerkovereenkomsten maatschappelijke ondersteuning (voor inspanningsgericht, outputgericht of taakgericht) wijzigt, dan passen Partijen deze overeenkomst aan.

- het gebruikte format voor de overeenkomst;
- de beschrijving van de prestaties, zonder de prestaties zelf inhoudelijk te wijzigen;
- bepalingen die zien op de levering van ondersteuning, zoals indexering, continuïteit van zorg, wachttijden, cliëntenstop, zorgweigering- en beëindiging, wijzigen zorgbehoefte cliënt, onderaanneming en vergelijkbare bepalingen;
- bepalingen die zien op informatievoorziening, overleg en uitwisseling van gegevens, zoals informatievoorziening aan de gemeente;
- bepalingen inzake het gebruik van iWmo-standaarden, berichtenverkeer en vergelijkbare bepalingen;
- bepalingen inzake declaratie en betaling, zoals onverschuldigde betaling, declaratie en betaling, uitgangspunten voor betaling, bestedingsruimten en vergelijkbare bepalingen;
- bepalingen inzake fraude, niet-nakoming en geschillen en vergelijkbare bepalingen;
- bepalingen inzake duur en einde overeenkomst, zonder de duur van de overeenkomst zelf aan te passen, overdracht van rechten bij fusie en overname, financiële verantwoordelijkheid en vergelijkbare bepalingen;
- algemene slotbepalingen, zoals vrijwaring, wijzigen van omstandigheden, geschillenregeling en vergelijkbare bepalingen;
- wijzigingen in wet- en regelgeving.

3.30.2

Partijen nemen de landelijke wijzigingen over, tenzij:

a) de wijziging de aard van de opdracht te veel verandert,

b) de prijs van de wijziging of aanvulling hoger is dan 50% van de waarde van de oorspronkelijke opdracht.

3.30.3

Partijen voeren de wijziging binnen 6 kalendermaanden door, gerekend vanaf de publicatie van de nieuwe contractstandaard Maatwerkvoorzieningen maatschappelijke ondersteuning. Als het gaat om een wetswijziging, dan gelden deze meteen, tenzij de wet iets anders bepaalt.

3.30.4
Opdrachtnemer weigert een wijziging niet zonder goede reden. Als Opdrachtnemer de wijziging niet aanvaardt, dan geldt die weigering als een opzegging van de overeenkomst met een opzegtermijn tot aan de ingangsdatum van de wijziging, tenzij Partijen anders zijn overeengekomen in de wijzigingsmogelijkheden in artikel 1.4.1.

3.30.5

Opzegging op basis van dit artikel geeft geen recht op schadevergoeding. (Bij een Europese aanbestedingsprocedure:) De artikelen 2.163b, 2.163d, 2.163e en 2.163f van de Aanbestedingswet 2012 blijven gelden.

### Artikel 3.31 – Inbreuk persoonsgegevens

Als Opdrachtnemer zelf verantwoordelijk is voor de verwerking van persoonsgegevens, dan meldt hij een (mogelijk) datalek direct aan Opdrachtgever, maar in ieder geval binnen 24 uur na ontdekking. Opdrachtnemer geeft daarbij aan:

– wat de vermoedelijke oorzaak is,

– welke soort gegevens het betreft,

– om welke mensen het gaat,

– en om hoeveel mensen het gaat.

Opdrachtnemer neemt meteen maatregelen om het lek te stoppen en te voorkomen dat het opnieuw gebeurt. Hij informeert Opdrachtgever over de maatregelen die hij heeft genomen.

Opgemaakt te [plaats] d.d. [datum]

De ondergetekenden,

Opdrachtgever Opdrachtnemer

namens dezen, namens dezen,

_________________ _________________

[voorletters, naam] [voorletters, naam]

[functie] [functie]
