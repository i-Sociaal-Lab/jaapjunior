# Begrippenlijst Jw en Wmo

Versie: 1.0
Status: Productie
Auteur: Ketenbureau i-Sociaal Domein
Toelichting: Deze begrippenlijst is afgeleid van de begrippenlijst van het Zorginstituut en toegespitst op Jw en Wmo.
Publicatiedatum: 11 juli 2025
Type document: Brondocument Jw-agent

### **1. Doel van dit document**

Deze lijst is jouw **semantische kompas** voor het vragen over het berichtenverkeer en/of de iStandaarden iJw en iWmo binnen het Nederlandse sociaal-domein (jeugdzorg, maatschappelijke ondersteuning, uitvoering bij gemeenten en aanbieders). Elk item biedt één canonieke betekenis of verwijst naar de juiste canonieke term. Door deze terminologie eenduidig te hanteren voorkom je ambiguïteit, bewaak je consistentie in analyses en sluit je naadloos aan op het taalgebruik van gemeenten, zorgaanbieders en rijkspartijen als VWS, VNG, Zorginstituut en CBS.

Deze begrippenlijst is gebaseerd op de begrippenlijst van het Zorginstituut, maar dan specifiek toegespitst op de Jw en Wmo. Het Ketenbureau i-Sociaal Domein heeft vervolgens nog enkele begripen toegevoegd. 

| **Element** | **Betekenis** | **Voorbeeld** | **Verwerking door agent** |
| --- | --- | --- | --- |
| **Vetgedrukte term** | Voorkeursterm (Term) | **actueel** | Herken als primaire entiteit. |
| *Omschrijving na spatie* | Definitie in één zin | meest recente berichten … | Voeg als context toe. |
| **Vetgedrukte term** *zie: Synoniem* | Verwijzing naar canonieke term | **afzender** zie: zender | Normaliseer naar *zender*. |
| **ACRONIEM** *voluit-schrijfwijze* | Afkorting met volledige naam | **AGB** Algemeen GegevensBeheer | Bewaar afkorting en langschrift als equivalenten. |

> Voorbeeldregel uit het document
> 

> **actuele toewijzing** toewijzing die op of na de huidige datum geldig is of waarvan de ingangsdatum in de toekomst ligt
> 

### **2. Werkproces voor jou als AI-agent**

1. **Entiteit-herkenning**
    - Scan tekst op **vetgedrukte strings** (hoofd- en kleine letters) als exacte matches.
    - Converteer regels met *zie:* onmiddellijk naar de verwijzende voorkeursterm.
2. **Semantische verrijking**
    - Voeg de gehele definitie toe aan jouw redeneerlus.
    - Gebruik de definitie om contextgevoelige bewerkingen (bijv. data-integratie, query-expansie) te verfijnen.
3. **Kwaliteitsbewaking**
    - Onbekende term? Markeer als **UNDEFINED_TERM** en vraag of leer een definitie voordat je conclusies trekt.
    - Conflicterende definities? Hanteer de bron met het **meest recente publicatiejaar** of de **hoogste juridische status**.
4. **Versiebeheer & feedback**
    - Controleer bij elk gebruik de Versie-ID en Wijzigingsdatum van deze lijst om veroudering te voorkomen.
    - Nieuwe of gewijzigde termen registreer je in *candidate_terms.json* voor curator-review.

### **3. Spelregels**

- **Neutraliteit**: Zie elke definitie als leidend, maar wees bewust van organisatorische varianten.
- **Bronvermelding**: Citeer altijd titel wanneer je een term uitlegt in output.
- **Privacy-bewust**: Deze lijst bevat geen persoonsgegevens. Behandel verwijzingen naar wet- en regelgeving conform AVG.

Door deze richtlijnen te volgen bouw je een solide, reproduceerbare semantische basis voor alle AI-taken binnen het sociaal-domein.

## **Begrippenlijst**

**Begrippenlijst**

**aanbieders van zorg en ondersteuning** zie: zorgaanbieders

**actueel** meest recente berichten in het berichtenverkeer die bepalen wat de situatie van dat moment is

**actuele toewijzing** toewijzing die op of na de huidige datum geldig is of waarvan de ingangsdatum in de toekomst ligt

**acute zorg** zie: spoedzorg

**afzender** zie: zender

**AGB** afkorting van Algemeen GegevensBeheer, uitgevoerd door Vektis

**AGB-codes** unieke coderingen waarmee door Vektis en VECOZO erkende zorgaanbieders in administratieve processen in de zorg kunnen worden geïdentificeerd. In het berichtenverkeer wordt de AGB-code van een onderneming of vestiging gebruikt.

**AGB-register** landelijk register waarin actuele gegevens staan van alle zorgaanbieders, waarmee inzicht wordt verkregen in de kenmerken van alle declarerende zorgorganisaties en zorgverleners; iedere zorgaanbieder krijgt een unieke codering, de AGB-code; Vektis beheert het AGB-register.

**Algemene Verordening Gegevensbescherming** AVG; Europese verordening waarin staat hoe organisaties met persoonsgegevens om moeten gaan; van toepassing in heel Europa vanaf 25-05-2018, vervanging van de Wbp; in vergelijking met de Wbp zorgt de AVG voor versterking en uitbreiding van privacyrechten voor burgers, voor meer verantwoordelijkheden op het gebied van privacy voor organisaties en voor dezelfde en stevige bevoegdheden voor de toezichthouders (Autoriteit Persoonsgegevens), zoals de bevoegdheid om hoge boetes op te leggen.

**Antwoordbericht** Bericht voor antwoordinformatie over het Verzoek om toewijzing of Verzoek om wijziging Jeugdhulp. Het bericht dat hiervoor wordt gebruikt is JW319.

**Aspecifieke toewijzing** Een toewijzing waarbij alleen een  productcategorie is gevuld, de productcode is leeg. De aanbieder levert een of meerdere producten uit een productlijst, vallend onder de categorie, die contractueel zijn afgesproken.

**Autoriteit Persoonsgegevens** zelfstandig bestuursorgaan dat zich bezighoudt met het toezicht op de naleving van de privacywetgeving, zoals de Wet bescherming persoonsgegevens (Wbp), de Wet basisregistratie personen (Wet BRP) en de Wet justitiële en strafvorderlijke gegevens (Wjsg); de taken en bevoegdheden staan in de Wbp; taken zijn toezicht houden, adviseren over nieuwe regelgeving, voorlichting, informatieverstrekking en verantwoording, en internationale taken.

**AVG (verordening)** zie: Algemene Verordening Gegevensbescherming.

**basiselementen** zie: gegevenselementen.

**bedrijfsregels** ook wel operationele (bedrijfs)regels; een van de typen regels uit de informatiemodellen van de iStandaarden die in algemene zin beschrijven wat de afspraken zijn in de keten, hoe er gehandeld dient te worden en op welke wijze informatie geïnterpreteerd moet worden; operationele regels beginnen met OP gevolgd door een getal, bijv. OP004.

**begeleiding**

1. het geven van een vorm van ondersteuning aan mensen of organisaties op welk terrein dan ook.
2. in het bijzonder in de Wmo 2015: activiteiten gericht op het bevorderen van zelfredzaamheid en participatie van iemand zodat hij zo lang mogelijk in zijn eigen leefomgeving kan blijven.
3. in het bijzonder in de Jeugdwet en de Wet langdurige zorg: activiteiten waarmee iemand wordt ondersteund bij het uitvoeren van algemene dagelijkse levensverrichtingen en bij het aanbrengen en behouden van structuur in en regie over het persoonlijk leven.

**Begeleid wonen** is een vorm van ondersteuning waarbij mensen met een beperking of andere hulpvraag de mogelijkheid krijgen om zelfstandig te wonen met hulp van een begeleider. De begeleiding is gericht op het leren en ontwikkelen van praktische en sociale vaardigheden, zodat de persoon zo zelfstandig mogelijk kan functioneren in het dagelijks leven.

**beleidsvrijheid** vrijheid in de keuzes die gemeenten maken in de uitvoering van de Wlz, Wmo en Jeugdwet en in de inrichting van de bijbehorende informatievoorziening; gebruik van de iWlz is wettelijk voorgeschreven, gebruik van de iWmo en de iJw niet, maar wordt aanbevolen door de VNG.

**Beoordelen** is ****een van de vier deelprocessen uit het primair proces van Jeugdhulp en de WMO. Op het moment dat de gemeente een Verzoek om toewijzing of Verzoek om wijziging ontvangt van de aanbieder gaat de gemeente dit beoordelen. Afhankelijk van de beoordeling van het verzoek kan dit leiden tot een antwoordbericht of een toewijzingsbericht, of een antwoordbericht en een toewijzingsbericht.

De gemeente verstuurt een antwoordbericht indien er onderzoek nodig is alvorens het verzoek beoordeeld kan worden of om het verzoek af te wijzen indien het verzoek niet akkoord is. Bij een Verzoek om wijziging wordt door de aanbieder een samenhangend geheel aan toewijzingen aangevraagd die de volledige gewenste situatie weergeeft. De gemeente beoordeelt het verzoek dan ook als geheel en geeft dus altijd voor het gehele verzoek 1 reactie (antwoordbericht of toewijzingbericht). Het verzoek wordt dus in zijn geheel afgewezen of akkoord bevonden. Bij een Verzoek om toewijzing worden door de aanbieder een of meer verzoeken gedaan voor producten. De gemeente beoordeelt ieder van die verzoeken afzonderlijk. De gemeente stuurt dan ook per verzoek een reactie (antwoordbericht of toewijzingbericht) of het betreffende product afgewezen of akkoord bevonden wordt.

**bericht** verzameling gegevens die samen een logisch geheel en daarmee een mededeling vormen; bevat gecodeerde gegevens over cliënten in het zorgproces, bijvoorbeeld over toewijzing jeugdhulp of declaratie; ieder bericht bevat een aantal basiselementen zoals afzender, ontvanger, code, versie en dagtekening.

**berichtdefinities** zie: berichtspecificaties.

**berichtelementen** afzonderlijke onderdelen waaruit een berichtklasse is opgebouwd; berichtelementen zijn gekoppeld aan een logisch datatype (LDT) of een complex datatype (CDT).

**berichtenstandaarden** informatiestandaarden voor elektronische gegevensuitwisseling in de vorm van berichten.

**berichtenstromen** zie: berichtenverkeer.

**berichtenverkeer** uitwisseling van informatie in de vorm van berichten tussen computers.

**berichtklassen** UML-klassen die als onderdeel van een bericht gebruikt worden; een berichtklasse bevat één of meer berichtelementen.

**berichtspecificaties** overzichten die de inhoud en de gegevenselementen weergeven waaruit berichten bestaan; bijvoorbeeld per element het datatype, zoals alfanumeriek of numeriek, de lengte van een veld, wel of niet verplicht in te vullen, een omschrijving, toelichting en constraints.

**berichtuitwisseling** zie: berichtenverkeer.

**beschermd wonen** is ****wonen in een accommodatie van een instelling met veel toezicht en begeleiding, soms 24 uur per dag, gericht op het bevorderen van zelfredzaamheid en participatie, het psychisch en psychosociaal functioneren, stabilisatie van een psychiatrisch ziektebeeld, het voorkomen van verwaarlozing of maatschappelijke overlast of het afwenden van gevaar voor de cliënt of anderen, voor personen met psychische of psychosociale problemen die niet op eigen kracht of met hulp van anderen zelfstandig of begeleid kunnen wonen; inkoop en toegang worden geregeld door de centrumgemeenten, in 2020 gaat het budget gefaseerd over naar alle gemeenten.

**Beschikking** besluit van een bestuursorgaan van de overheid gericht op een bepaalde persoon of rechtspersoon, zoals besluiten van de gemeente waarin staat of een persoon recht heeft op Wmo-ondersteuning of jeugdhulp en wanneer dat het geval is, vermeld staat hoeveel ondersteuning deze persoon krijgt en voor welke periode.

**bestand** (technisch) middel om een bericht uit te wisselen.

**BIDN** Bureau InformatieDiensten Nederland. Dit is een dienstverlenende stichting voor gemeenten en andere overheidsorganisaties op het gebied van informatie-uitwisseling binnen het sociaal domein; biedt onder meer diensten rondom rechtmatigheidscontrole bij verstrekking van uitkeringen, kwijtschelding van gemeentelijke belastingen, rapportage van voortijdig schoolverlaters en gegevensuitwisseling tussen ketenpartners i.v.m. de uitvoering van de Wmo en Jeugdwet (Gemeentelijk Gegevensknooppunt), Wlz en Participatiewet; het BIDN gebruikt hiervoor gegevens van gemeenten en van organisaties als de Belastingdienst, UWV, DUO en de SVB. Website https://www.bidn.nl/

**bijdrage in de kosten** zie: eigen bijdragen.

**BOPZ** Wet bijzondere opnemingen in psychiatrische ziekenhuizen; regelt de opname en rechtspositie van mensen die tegen hun wil worden opgenomen in een psychiatrisch ziekenhuis, een psychiatrische afdeling van een algemeen ziekenhuis, een instelling voor verstandelijk gehandicapten of psychogeriatrisch verpleeghuis en de voorwaarden voor vrijheidsbeperking; regelt tevens de mogelijkheid tot zelfbindingscontracten; wordt op 1-1-2020 vervangen door de Wet zorg en dwang en de Wet verplichte geestelijke gezondheidszorg.

**BRP** Basisregistratie Personen; basisregistratie met persoonsgegevens van inwoners van Nederland en van alle 'niet-ingezetenen', met als doel kwalitatief hoogwaardige persoonsgegevens bij te houden en te verstrekken aan overheidsorganisaties en aangewezen instellingen en personen; per 6 januari 2014 opvolger van de GBA (Gemeentelijke Basisadministratie Persoonsgegevens).

**BRP-adres** het vaste woonadres of briefadres waarop iemand in de Basisregistratie Personen staat ingeschreven.

**BSN** burgerservicenummer; uniek persoonsnummer voor iedereen die ingeschreven staat in de Basisregistratie Personen (BRP); hiermee kunnen persoonsgebonden gegevens uitgewisseld worden tussen de verschillende onderdelen van de overheid om de dienstverlening aan burgers te verbeteren en fraude te bestrijden; kan gebruikt worden in de sociale en fiscale sector als sofinummer, in de onderwijssector als onderwijsnummer en in de zorgsector.

**burgerservicenummer** zie: BSN

**CAK** Centraal Administratiekantoor; zelfstandig bestuursorgaan dat onder meer de wettelijke eigen bijdragen voor de Wlz en de Wmo vaststelt en int en namens de zorgkantoren zorgaanbieders financiert die Wlz-zorg leveren en de uitvoering van de regelingen voor wanbetalers, onverzekerden, mensen die in het buitenland wonen, gemoedsbezwaarden en onverzekerbare vreemdelingen per 1 januari 2017 heeft overgenomen van het Zorginstituut Nederland. Het CAK voert voor het ministerie van Volksgezondheid, Welzijn en Sport (VWS) wettelijke kerntaken uit.

**CBS** Centraal Bureau voor de Statistiek. De samenleving wil aan de hand van cijfers snel weten wat er gebeurt in de wereld om ons heen. Het CBS voorziet in relevante en onafhankelijke cijfers over uiteenlopende maatschappelijke onderwerpen, waaronder ook cijfers over het sociaaldomein. Het CBS publiceert jaarlijks een actuele gemeentecodetabel. Zij geeft daarbij aan welke gemeenten zijn samengevoegd.

**CDT** zie: complexe datatypen

**CIBG** uitvoeringsorganisatie en agentschap van het ministerie van VWS, dat uit meerdere units bestaat waaronder RIBIZ, SBV-z en UZI-register, met als belangrijkste taken het registreren, beheren en beoordelen van zorggegevens en het verstrekken van informatie daarover.

**CIZ** Centrum Indicatiestelling Zorg; zelfstandig bestuursorgaan dat de toegang tot de Wlz beheert; het CIZ beoordeelt op basis van de zorgbehoefte of iemand in aanmerking komt voor Wlz-zorg en controleert bij de Sociale Verzekeringsbank of hij of zij er recht op heeft; zo ja dan verstrekt het CIZ de cliënt een indicatiebesluit.

**classificaties** stelsels van begrippen, die in die stelsels hiërarchisch aan elkaar worden gerelateerd en daardoor gedefinieerd.

**cliëntondersteuning** onafhankelijke ondersteuning met informatie, advies en algemene ondersteuning en zorgbemiddeling die bijdraagt aan het versterken van de zelfredzaamheid en participatie en het verkrijgen van een zo integraal mogelijke dienstverlening op het gebied van maatschappelijke ondersteuning, preventieve zorg, zorg, jeugdhulp, onderwijs, welzijn, wonen, werk en inkomen; verplichting voor gemeenten om voor beschikbare cliëntondersteuning te zorgen bij toegang tot onder meer de Wmo 2015, Jeugdwet en Participatiewet en bij het aanvragen van een indicatie voor Wlz-zorg; voor mensen met een indicatie voor Wlz-zorg zijn zorgkantoren verplicht voor beschikbare cliëntondersteuning te zorgen bij de keuze voor een aanbieder en het opstellen, evalueren of bijstellen van het zorgplan.

**cliëntsysteem** de cliënt/patiënt met zijn naasten.

**codelijsten** overzichten van coderingen met hun betekenis die gebruikt kunnen worden voor het vullen van logische datatypen.

**complexe datatypen** samengestelde datatypen die bestaan uit minimaal twee andere logische en/of complexe datatypen, bijvoorbeeld CDT_Adres bevat de gegevens voor de aanduiding van een adres en is opgebouwd uit andere complexe en logische datatypen voor o.a. plaatsnaam en huisnummer.

**condities** een van de typen regels uit de informatiemodellen van de iStandaarden die de technisch te controleren voorwaarden bevatten waaronder een rubriek gevuld moet of mag worden; condities beginnen met CD gevolgd door een getal, bijvoorbeeld CD005 Als postcode gevuld is, dan verplicht vullen, anders leeg laten.

**constraints** een van de typen regels uit de informatiemodellen van de iStandaarden die

beperkingen weergeven van de toegestane waarden van een rubriek; constraints zijn altijd te controleren binnen het bericht en zijn daarmee niet berichtoverstijgend; constraints beginnen met CS gevolgd door een getal, bijvoorbeeld CS0005 Aaneengesloten vullen met cijfers.

**Correctie** bericht waarmee een eerder verzonden bericht gecorrigeerd wordt.

**Het Centraal Planbureau (CPB)** levert als onafhankelijk onderzoeksinstituut beleidsrelevante economische analyses en ramingen. Zij doen onderzoek naar de Nederlandse economie en het sociaaleconomisch beleid in den brede. Voor beleidsmakers en het bredere publiek vertalen we wetenschappelijke inzichten naar de dagelijkse beleidspraktijk, waarmee ze een nuchtere, feitelijke basis leveren.

**dagdelen** aaneengesloten periodes van maximaal 4 uren.

**datacommunicatie** alle vormen van informatie-uitwisseling tussen computers.

**datamodellen** zie: gegevensmodellen.

**datatypen** typen gegevens waaruit berichten opgebouwd worden, zoals primitieve datatypen, logische datatypen die functionele betekenis geven aan primitieve datatypen en complexe datatypen.

**declaratieberichten** berichten die een declaratie bevatten van een zorgaanbieder aan een gemeente voor geleverde zorg binnen een bepaalde declaratieperiode. Dit bericht wordt ook weleens factuur genoemd. Declaratie is het juiste woord. Hiervoor wordt het JW323 bericht gebruikt. Een declaratiebericht heeft geen retourbericht. Het bericht wordt beantwoord met een declaratie-antwoordbericht. JW325. De reden waarom geen retourbericht bestaat voor het JW323 bericht is dat bij de introductie van die bericht in 2021 de Release 3.0 dermate groot was dat de toevoeging van een retourbericht alleen maar extra lasten zou veroorzaken. In de volksmond wordt het JW325-bericht gezien als retourbericht op het JW323-bericht.

**declaratieperiode** administratieve periode waarbinnen de geleverde hulp in de administratie tot een declaratie wordt verwerkt; in geval van maandelijks declareren heeft de declaratieperiode betrekking op één maand.

**declaratieregel** som van het geleverde volume van één product binnen één productperiode, aan één cliënt. Een declaratieregel wordt verstuurd middels een declaratiebericht. In een declaratiebericht kunnen 1 of meerdere declaratieregels zitten. Een declaratieregel wordt uniek gemaakt door een ProductReferentie. Dit is een id. Dit ProductReferentie wordt gebruikt om creditregels te versturen. Zo kan een gemeente de creditregel aan een goedgekeurde debetregel koppelen.

**declaratiestandaarden** onderdelen van de informatiestandaarden waarmee het berichtenverkeer rondom declaratie wordt geregeld, beheerd en gepubliceerd.

**declaratie-antwoord Jeugdhulp** Bericht met verwerkingsinformatie voor declaratie Jeugdhulp. In dit bericht staat aangegeven of een ingediende declaratie volledig is goedgekeurd, of een declaratie volledig is afgekeurd, of dat 1 of meerdere declaratieregels zijn afgekeurd. Hiervoor wordt het JW325 bericht gebruikt. Dit bericht is door het Zorginstituut als heenbericht gedefinieerd zonder retourbericht. De reden waarom geen retourbericht bestaat voor het JW325 bericht is dat bij de introductie van die bericht in 2021 de Release 3.0 dermate groot was dat de toevoeging van een retourbericht alleen maar extra lasten zou veroorzaken. In de volksmond wordt het JW325-bericht gezien als retourbericht op de JW323.

**declareren** een van de vier deelprocessen uit het primair proces van de iStandaarden; Wanneer de aanbieder vaststelt dat de declaratieperiode is afgelopen of een declaratie is afgekeurd stuurt de aanbieder een declaratie naar de gemeente. De aanbieder stuurt hiervoor een declaratiebericht en geeft in dit bericht aan welke prestaties, in welke declaratieperiode en voor welk totaal ingediend bedrag worden gedeclareerd. De gehele declaratie krijgt een declaratienummer als unieke identificatie van de declaratie. Dit declaratienummer dient ook om het antwoordbericht volgend op de declaratie aan het declaratiebericht te kunnen koppelen. In het declaratie antwoordbericht geeft de gemeente terugkoppeling aan de aanbieder of de prestaties correct zijn ingediend en wat het totaal toegekend bedrag is.

**eenheid of eenheden** verwijst naar codelijst Eenheid. Deze code wordt gebruikt om aan te geven in welke eenheid de omvang van de geleverde of toe te wijzen jeugdhulp wordt uitgedrukt. Deze code wordt toegepast in een toewijzingbericht (JW301), in een verzoek om toewijzing (JW315), in een verzoek om wijziging (JW317) en in declaratieberichten (JW323).

**eigen bijdragen** bedragen die mensen zelf moeten betalen voor zorg en ondersteuning vanuit de Wlz of de Wmo en voor bepaalde zorg vanuit de Zvw, zoals kraamzorg, bepaalde hulpmiddelen of geneesmiddelen; dit kan een percentage zijn of een vast bedrag, vaak afhankelijk van het inkomen; het CAK int de bijdragen voor de Wlz en de Wmo, de zorgverzekeraars voor de Zvw. Gemeenten leveren informatie aan bij het CAK over cliënten die zorg krijgen geleverd waar een abonnementstarief van toepassing is, informatie over cliënten die een beschermd wonen voorziening krijgen, en/of informatie over hulpmiddelen die aan cliënten zijn verstrekt. Dit gebeurt via het berichtenverkeer iEb.

**elektronische berichten** zie: berichten

**enkelvoudige datatypen** zie: logische datatypen

**facturen** formele, financieel-administratieve documenten die aan bepaalde wettelijke eisen moeten voldoen (bevatten onder meer een datum, uniek factuurnummer, omschrijving van geleverde diensten of producten, btw-nummer) en die degene die de dienst of het product geleverd heeft, indient bij degene die voor deze dienst of product moet betalen. In het berichtenverkeer iJw/iWmo spreken we over declareren en declaraties, niet over factureren of facturen.

**financiering** een van de processen in de iStandaarden, naast de primaire processen en het proces sturing en controle (iJW en iWmo). Voor iWmo en iJw gaat het om het declareren van de ondersteuning door de aanbieder van zorg of ondersteuning bij de gemeente en voor iWmo gaat het daarbij nog om het aanleveren van geleverde ondersteuning aan het CAK door gemeenten en zorgaanbieders i.v.m. het vaststellen en opleggen van de eigen bijdrage

**Referentiegroepen** Een groep mensen samengesteld  vanuit Zorginstituut, gemeenten, aanbieders, softwareleveranciers en Ketenbureau i-sociaaldomein, die wijzigingsverzoeken voor iStandaarden vormgeven en bespreken; op basis hiervan wordt de functionele inhoud van de nieuwe releases vastgesteld; de Zorginstituut werkt de specificaties vervolgens verder uit

**GBA** Gemeentelijke Basisadministratie; basisregistratie met alle persoonsgegevens van de inwoners, zoals adresgegevens, geboorte, huwelijk, echtscheiding en overlijden; is in 2014 opgegaan in de Basisregistratie Personen (BRP); zie: BRP

**gebruikelijke hulp** (vanuit de Wmo 2015) hulp die naar algemeen aanvaarde opvattingen in redelijkheid mag worden verwacht van de echtgenoot, ouders, inwonende kinderen of andere huisgenoten van iemand die problemen heeft in zijn zelfredzaamheid;

**gebruikelijke zorg** vanuit de Wmo 2015 wordt gesproken over gebruikelijke hulp en dan gaat het om zorg die naar algemeen aanvaarde opvattingen in redelijkheid mag worden verwacht van de echtgenoot, ouders, inwonende kinderen of andere huisgenotenvan iemand die problemen heeft in zijn zelfredzaamheid; zie: gebruikelijke hulp

**Gecertificeerde instelling (GI)** dit ****is een rechtspersoon die een kinderbeschermingsmaatregel of jeugdreclassering uitvoert. Deze instellingen moeten in het bezit zijn van een (voorlopig) certificaat. Als de rechter beslist dat er een kinderbeschermingsmaatregel komt, zorgt een gecertificeerde instelling (GI) voor de uitvoering daarvan. Er bestaan verschillende gecertificeerde instellingen, met ieder een eigen naam. Bij een ondertoezichtstelling (OTS) komt er een gezinsvoogd die samen met het gezin een plan maakt.

**geestelijke gezondheidszorg** ggz; deelgebied binnen de gezondheidszorg dat behandeling, begeleiding en verpleging en verzorging biedt aan mensen met psychische problemen, zowel met psychosociale problemen als met psychische stoornissen; biedt tevens preventie.

**gegevenselementen** afzonderlijke onderdelen waaruit een bericht is opgebouwd.

**gegevensknooppunten** ICT-voorzieningen die het mogelijk maken dat verschillende ketenpartijen gegevens met elkaar kunnen uitwisselen, zoals het Gemeentelijk Gegevensknooppunt en het VECOZO-schakelpunt.

**gegevensmodellen** onderdelen van informatiemodellen waarin beschreven wordt hoe gegevens in een informatiesysteem gestructureerd zijn.

**gegevensstromen** zie: gegevensuitwisseling

**gegevenstypes** zie: datatypen

**gegevensuitwisseling** het elektronisch uitwisselen van gegevens tussen verschillende partijen.

**gehandicaptenzorg** deelgebied binnen de langdurige zorg gericht op zorg en ondersteuning van mensen met lichamelijke, verstandelijke, zintuiglijke en/of meervoudige beperkingen.

**gemeentecode** viercijferige coderingen waarmee iedere gemeente uniek geïdentificeerd kan worden.

**Gemeentelijk Gegevensknooppunt of GGk** is een online infrastructuur waarover berichtenverkeer in het kader van de uitvoering van de Wmo en de Jeugdwet mogelijk is tussen gemeenten en aanbieders van zorg en ondersteuning; het GGk wordt beheerd door het BIDN.

**GGk** zie: Gemeentelijk Gegevensknooppunt.

**Generieke toewijzing** Een toewijzing waarbij alleen het budget gevuld is, de productcategorie en de productcode zijn leeg. De aanbieder levert een of meerdere specifieke producten uit een productlijst die contractueel zijn afgesproken.

**ggz** zie: geestelijke gezondheidszorg

**ggz-instellingen** instellingen voor geestelijke gezondheidszorg waarbij mensen met psychische problemen terechtkunnen voor specialistische hulpverlening zoals psychiatrische ziekenhuizen en RIBW's; veelal zijn deze gefuseerd tot een grote ggz-instelling

**Groene Vink** erkenning voor softwareleveranciers dat hun software berichten genereert die voldoen aan de iStandaarden; wordt jaarlijks door het Zorginstituut Nederland uitgereikt aan softwareleveranciers en aan partijen in het werkveld

**heenberichten** berichten van een zender aan een ontvangende partij die de informatie of melding bevatten die moet worden doorgegeven, zoals het eerste bericht voor bijvoorbeeld de aanvraag zorg of een declaratie; heenberichten moeten door de ontvangende partij worden beantwoord met retourberichten.

**hulpperiode** periode waarbinnen hetzelfde zorgproduct iedere dag geleverd is aan een cliënt.

**hulpvraag** zie: zorgvraag

**IB** afkorting voor Inlichtingenbureau heet sinds juni 2025 BIDN

**ICD-10** International Statistical Classification of Diseases and Related Health Problems;

internationale classificatie van ziekten, versie 10

**ICF** International Classification of Functioning, Disability and Health; internationaal gebruikt classificatiesysteem om het functioneren van mensen en eventuele problemen die zij daarbij ervaren te kunnen beschrijven; de factoren die van invloed zijn op het functioneren kunnen ook worden vastgelegd.

**identificatie** proces waarbij de identiteit van een persoon of een zaak vastgesteld wordt, bijvoorbeeld in het berichtenverkeer de identificatie van een cliënt door zijn BSN of van een bestand door het unieke nummer.

**iEb**, ‘i Eigen bijdrage’, is de naam van de landelijk vastgestelde standaard voor informatie-uitwisseling over het Wmo-abonnementstarief en Beschermd Wonen tussen gemeenten en het CAK. Zij wisselen via de iEb-standaard informatie uit die noodzakelijk is om cliënten de juiste eigen bijdrage op te kunnen leggen. Het informatieverkeer verloopt via elektronische berichten, en op basis van landelijk gemaakte afspraken en vastgestelde regels.

**iJw** landelijk vastgestelde informatiestandaard voor berichtenverkeer in de uitvoering van de Jeugdwet (Jw).

**IGJ**  Inspectie Gezondheidszorg en Jeugd. Iedereen moet in Nederland op goede en veilige zorg en jeugdhulp kunnen vertrouwen. Toezichthouden is meer dan ‘controleren op basis van wetten, regels en normen’. De IGJ agendeert kwaliteit en veiligheid bij partijen in en rondom de zorg en zij stimuleren zorgorganisaties en professionals om (samen) te werken aan het borgen en verbeteren van hun zorg. Waar nodig treden ze op.

**informatiemodellen** modellen die horen bij een informatiestandaard en die de processen, bedrijfsregels, gegevenselementen en berichtspecificaties van de informatiestandaard inzichtelijk maken en aan elkaar relateren.

**informatie-overdracht** zie: informatie-uitwisseling.

**informatiestandaarden** verzamelingen afspraken die ervoor moeten zorgen dat partijen in de zorg informatie over de verleende zorg de Wmo 2015 en de Jeugdwet) met de juiste kwaliteit betrouwbaar en tijdig kunnen vastleggen, opvragen, uitwisselen en overdragen; er staat in ieder geval in welke gegevens zorgverleners in het primaire proces vastleggen en welke zorgaanbieders welke informatie uitwisselen; richtlijnen en zorgstandaarden worden bij de ontwikkeling als uitgangspunt gehanteerd; bestaan uit use cases, datasets, terminologie- en codestelsels en communicatiestandaarden.

**informatiestromen** zie: informatie-uitwisseling.

**informatie-uitwisseling** het uitwisselen van informatie, veelal digitaal; in het bijzonder het elektronisch uitwisselen van informatie tussen de verschillende ketenpartners in de uitvoering van de Wmo en Jeugdwet.

**Informatievoorziening Knooppuntdiensten** zie: Gemeentelijk Gegevensknooppunt of GGk.

**infrastructuur** het geheel van diensten en voorzieningen in het algemeen; in het bijzonder het geheel van technische voorzieningen in een bepaald geografisch gebied, zoals (spoor)wegen, kanalen, vliegvelden, elektriciteits- en drinkwatervoorzieningen, riolering enz. en digitale voorzieningen.

**Inlichtingenbureau zie BIDN**

**inspanningsgerichte uitvoeringsvariant** uitvoering van zorg en/of ondersteuning waarbij er een duidelijke afspraak tussen gemeente en zorgaanbieder is gemaakt over de levering van een specifiek product of dienst in een afgesproken tijdseenheid; gemeenten stellen voor de individuele voorzieningen een vooraf gedefinieerde set van producten en diensten op en bepalen op welke vorm van zorg of ondersteuning een cliënt recht heeft en sturen een toewijzing naar de zorgaanbieder; een van de drie uitvoeringsvarianten waaruit gemeenten kunnen kiezen bij de inrichting van hun Wmo- en Jw-processen.

**intramurale zorg** zorg die verleend wordt aan mensen die langer dan 24 uur in een instelling verblijven zoals een verpleeghuis of verzorgingshuis, ziekenhuis of een instelling voor mensen met een verstandelijke beperking.

**intrekking** wijziging van een bestaande zorgtoewijzing waarbij de einddatum wordt aangepast zodat deze dichter bij de ingangsdatum komt te liggen.

**invulinstructies** een van de typen regels uit de informatiemodellen van de iStandaarden waarbij het instructies betreft over de manier waarop gegevens moeten worden ingevuld, bijvoorbeeld wanneer iets moet worden ingevuld en op welke wijze; invulinstructies beginnen met IV gevolgd door een getal, bijvoorbeeld IV032 Welke retourcode moet gevuld worden in het retourbericht?

**iPgb** iStandaard die inzicht geeft in de gegevensuitwisseling op het gebied van het trekkingsrecht persoonsgebonden budget tussen gemeenten, zorgkantoren en de Sociale Verzekeringsbank en VWS.

**iStandaarden** benaming voor de informatiestandaarden die in beheer zijn bij Zorginstituut Nederland, namelijk iWlz, iWmo, iJw, iEb en iPgb.

**iWlz** landelijk vastgestelde informatiestandaard voor berichtenverkeer in de uitvoering van de Wet langdurige zorg (Wlz).

**iWmo** landelijk vastgestelde informatiestandaard voor berichtenverkeer in de uitvoering van de Wet maatschappelijke ondersteuning (Wmo 2015).

**jeugd-ggz** deelgebied binnen de geestelijke gezondheidszorg dat behandeling, begeleiding en verpleging en verzorging biedt aan kinderen en jongeren met een psychische aandoening die zo ernstig is, dat zij hierdoor in hun ontwikkeling worden bedreigd; per 1 januari 2015 geregeld in de Jeugdwet.

**Jeugdwet** wet die de gemeentelijke verantwoordelijkheid regelt voor het voorkomen van, de ondersteuning, hulp en zorg aan jeugdigen en ouders bij opgroei- en opvoedingsproblemen, psychische problemen en stoornissen en voor de uitvoering van de kinderbeschermingsmaatregelen en de jeugdreclassering; inwerkingtreding 1 januari 2015.

**Jeugdzorg** Sinds de decentralisatie van alle zorg voor jeugd naar gemeenten op 1 januari 2015 hanteert het CBS het begrip jeugdzorg als verzamel naam voor jeugdhulp, jeugdbescherming en jeugd reclassering.

**Jeugdzorgregio** Voor de goede uitvoering van alle jeugdhulptaken is het nodig dat gemeenten bovenlokaal samenwerken. De gemeenten hebben 42 samenwerkingsverbanden voor de jeugdhulp ingericht. Er is niet één schaal van samenwerking voor alle gedecentraliseerde jeugdzorgtaken. Men kiest vanuit de inhoud van de taak, voor een efficiënte aanpak: lokaal, regionaal of bovenregionaal. Hieronder een paar keuzes:

- Alle gemeenten geven de organisatie van de eerstelijnszorg lokaal vorm. Dat geldt veelal ook voor de ambulante hulp.
- De taken pleegzorg, crisisopvang en residentiële zorg worden bijna altijd op de schaal van de 42 jeugdzorgregio’s georganiseerd.
- Voor een aantal taken (specialistische jeugdhulp, jeugdbescherming en jeugdreclassering, Veilig Thuis, jeugdzorgplus) is voldoende omvang, expertise en mogelijkheden om financiële risico’s te verevenen nodig. Hierbij kiezen gemeenten voor een schaal van meerdere regio’s.

Jeugdzorgregio's zijn geen deelnemers in het berichtenverkeer iJw.

**kadernotities** notities die Zorginstituut Nederland aan het begin van het jaarlijkse releaseproces voor nieuwe versies van de iStandaarden opstelt en waarin de uitgangspunten staan voor de nieuwe releases.

**ketenpartners** instellingen en/of organisaties die deel uitmaken van een keten waarin zij met elkaar samenwerken, zoals een zorgnetwerk of binnen het passend onderwijs of het berichtenverkeer in de zorg en ondersteuning.

**Ketenbureau i-Sociaaldomein** Het Ketenbureau i-Sociaal Domein is dé plek waar gemeenten en zorgaanbieders samen werken aan een krachtige en toekomstbestendige uitvoering van de Wmo en Jeugdwet. Het Ketenbureau ondersteunt gemeenten en zorgaanbieders onder andere bij het vereenvoudigen van het proces van inkoop en aanbesteden tot verantwoording en het terugdringen van de administratieve lasten. Hierdoor kunnen gemeenten en zorgaanbieders meer tijd en geld besteden aan de daadwerkelijke zorg en ondersteuning. Ook draagt het Ketenbureau bij aan het bevorderen van het strategisch partnerschap tussen gemeenten en zorgaanbieders. Zo werkt het Ketenbureau samen aan een krachtige en toekomstbestendige uitvoering van de Wmo en Jeugdwet.

**klantprofielen** beschrijvingen van kenmerken van klanten die in de communicatie of in relatie met de klant van belang zijn, bijvoorbeeld leeftijdskenmerken, geslacht, opleidingsniveau, competenties, zorgbehoefte of zorgaanbod dat iemand ontvangt; binnen de zorg en ondersteuning: beschrijvingen van kenmerken, problemen en achtergronden van de problemen van doelgroepen van een interventie of voorziening, met als doel passende zorg voor die betreffende doelgroep(en) te ontwikkelen en om met ketenpartners, financiers, gemeenten enz. goed onderbouwd te kunnen communiceren over doelgroep, aanbod en financiering.

**Knooppuntdiensten** zie: Gemeentelijk Gegevensknooppunt of GGk

**KTO** in het i-Sociaal Domein staat voor **K**eten**t**est**o**mgeving. Dit is een testomgeving waar gemeenten en zorgaanbieders, samen met andere betrokken partijen zoals de gemeente, het Centraal Administratie Orgaan Jeugdzorg (CAK) het ministerie van Volksgezondheid, Welzijn en Sport (VWS), SVB en hun softwareleveranciers, samenwerken aan de ontwikkeling en uitrol van digitale systemen voor het i-Sociaal Domein. De KTO faciliteert het testen van digitale systemen die gebruikt worden in het i-Sociaal Domein, zoals voor de uitvoering van de Wmo (Wet maatschappelijke ondersteuning) en de Jeugdwet de Eigen Bijdrage WMO en PGB.

**LDT** zie: logische datatypen.

**leveren of levering** een van de vier deelprocessen uit het primair proces van iJw/iWmo waarbij de aanbieder aan de gemeente meldt wanneer de zorg van start is gegaan. In de iJw maken Aanbieder en gemeente onderling afspraken over welke datums gehanteerd moeten worden om de start en stop van de levering door te geven. De aanbieder meldt op basis daarvan de startzorg aan de gemeente. De aanbieder stuurt hiervoor een startbericht naar de gemeente. In dit startbericht vult de aanbieder de begindatum met de startdatum zoals overeengekomen met de gemeente.

Op het moment dat de levering van de zorg (tijdelijk) gestopt wordt, geeft de aanbieder dit door aan de gemeente. De aanbieder stuurt hiervoor een stopbericht en vult de einddatum met de stopdatum van de levering van de zorg zoals afgesproken. Zowel zorg die tijdelijk als zorg die definitief gestopt is, kan herstart worden. De aanbieder stuurt dan opnieuw een startbericht naar de gemeente. Zodra blijkt dat de zorg niet meer gestart wordt na een tijdelijke stop, stuurt de aanbieder een definitieve stop.

De startberichten en stopberichten zijn regieberichten en mogen niet voorwaardelijk gesteld worden aan een declaratie. Dat betekent dat een declaratie niet mag worden afgekeurd indien er geen startbericht is gestuurd. NB bij de uitvoeringsvariant Taakgericht kan de gemeente afgesproken hebben dat er geen gebruik gemaakt wordt van startberichten en stopberichten. Het hierboven beschreven proces is dan niet van toepassing.

Indien er gebruik gemaakt wordt van de startberichten en stopberichten maar niet van het toewijzingsbericht, dan wordt Startproduct in het startbericht en StopProduct in het stopbericht niet gerelateerd aan het ToewijzingNummer uit het toewijzingsbericht. Wanneer de aanbieder vaststelt dat de zorgvraag van de client tijdens de zorglevering gewijzigd is en de toewijzing niet meer aansluit bij de zorgbehoefte, meldt de aanbieder dit bij de gemeente. De aanbieder stuurt hiervoor naar afspraak met de gemeente een verzoek om wijziging-bericht met daarin een samenhangend geheel aan gewenste toewijzingen die de volledige gewenste situatie weergeeft. De gewenste situatie wordt als 1 verzoek ingediend en beoordeeld.

**logische datatypen** enkelvoudige datatypen die functionele betekenis geven aan primitieve datatypen, bijvoorbeeld LDT_Plaatsnaam is de door de gemeente vastgestelde naam van een woonplaats, dit wordt vastgelegd als een string datatype van maximaal 80 posities; bij een logisch datatype wordt ook vastgelegd of, en zo ja welke, codelijst gebruikt wordt.

**logische sleutel** unieke identificatie van een (bericht)klasse; hierbij geldt dat niet iedere klasse een unieke identificatie nodig heeft; door middel van deze identificatie kunnen gegevens gekoppeld worden.

**major releases** nieuwe versies van een informatiestandaard waarbij er naast de reguliere verbeteringen sprake is van grote veranderingen en uitbreidingen t.o.v. de eerdere versie, wat leidt tot een aanzienlijke impact op de uitvoeringsprocessen; de nummering van de versie zou dan bijvoorbeeld gaan van versie 2.0 naar 3.0.

**mantelzorg** zorg die mensen vrijwillig en onbetaald op structurele basis verlenen aan mensen met fysieke, verstandelijke of psychische beperkingen in hun familie, huishouden of sociale netwerk; het gaat om zorg die meer is dan in een persoonlijke relatie gebruikelijk is.

**mantelzorgers** mensen die mantelzorg verlenen.

**meeverhuizende partner** zie: partneropname.

**melding aanvang zorg** bericht waarmee de zorgaanbieder het begin van de zorglevering meldt bij het zorgkantoor.

**minor releases** jaarlijkse, nieuwe versies van een informatiestandaard waarin veranderingen en uitbreidingen zijn opgenomen op basis van nieuwe ontwikkelingen op het gebied van functionele en technische specificaties, bijvoorbeeld vanwege beleidswijzigingen; de nummering van de versie gaat dan bijvoorbeeld van versie 3.1 naar 3.2.

**modellen** weergaven van de werkelijkheid, bijvoorbeeld een schematische weergave van bepaalde processen of een miniatuurweergave van een object.

**modules** afgeronde eenheden die samen een groter geheel vormen en afzonderlijk

aangeboden kunnen worden; (binnen de iStandaarden) softwarepakketten die hulp bieden bij het gebruik, de inrichting en de doorontwikkeling van iStandaarden; softwareleveranciers kunnen bijvoorbeeld hun producten testen en administratief medewerkers kunnen hun Excel-bestanden omzetten naar informatie-uitwisseling die landelijk in gebruik is.

**mpt** modulair pakket thuis. Dit is een 'pakket zorg' voor mensen met een indicatie voor de Wet langdurige zorg (Wlz). Het mpt is een leveringsvorm: de manier waarop u de zorg ontvangt. Met een mpt kunt u zorg van verschillende zorgaanbieders krijgen.

**Nederlandse Zorgautoriteit** zie: NZa

**NZa** Nederlandse Zorgautoriteit; toezichthouder voor de zorg; stelt de tarieven en budgetten vast voor instellingen en beroepsbeoefenaren in de gezondheidszorg, volgt en stimuleert de marktontwikkeling in de gezondheidszorg en ziet toe op de uitvoering van de Zorgverzekeringswet (Zvw), de Wet langdurige zorg (Wlz) en op de naleving van de Wet marktordening gezondheidszorg (Wmg), en gaat fraude en fouten in de zorg tegen.

**Open beschikking"**  Een WMO-beschikking met vrije aanbiederkeuze, afgegeven door gemeente aan client.  Client kan zich  direct melden bij de aanbieder. Het recht op zorg of ondersteuning is dan al vastgesteld door de gemeente. De aanbieder dient een Verzoek om Toewijzing (WMO315) in bij de gemeente, met vermelding van het beschikkingsnummer. In de jeugdzorg ken men dit proces niet.

**operationele bedrijfsregels** zie: bedrijfsregels.

**Opplussen** is het sturen van een aanvullende declaratieregel omdat het volume van de vorige declaratieregel te laag was. Bv. eerst is in een periode10 uur gedeclareerd terwijl dit 12 uur had moeten zijn. Opplussen is sinds release 3.1 niet meer toegestaan.

**ouderbijdrage** eigen bijdrage die ouders moeten betalen, bijvoorbeeld voor studiekosten (in het kader van de studiefinanciering); de eigen bijdrage in de kosten van jeugdhulp voor ouders van een kind dat buiten het gezin hulp met verblijf ontvangt, wordt per 1 januari 2016 niet meer geïnd.

**outputgerichte uitvoeringsvariant** uitvoering van zorg en/of ondersteuning waarbij er een duidelijke afspraak tussen gemeente en zorgaanbieder is over de te behalen output; de manier waarop deze output wordt behaald, is niet vastgelegd; een van de drie uitvoeringsvarianten waaruit gemeenten kunnen kiezen bij de inrichting van hun Wmo- en Jw processen.

**overbruggingszorg** tijdelijke zorg voor mensen die op de wachtlijst staan voor verblijfszorg die nog niet geleverd kan worden; het gaat om inzet van zorg anders dan geïndiceerd of bij een andere aanbieder dan de voorkeuraanbieder van de cliënt.

**passende zorg** zorg die aansluit bij de urgentie van de situatie en past binnen de indicatie van de cliënt.

**persoonlijke verzorging** het ondersteunen bij of het overnemen van activiteiten op het gebied van lichaamsgebonden zorg, zoals wassen, aankleden, hulp bij eten en drinken of bij toiletgebruik voor mensen die hierin niet zelfredzaam zijn; gefinancierd vanuit de Zvw door de zorgverzekeraars, behalve indien de persoonlijke verzorging alleen samenhangt met extramurale begeleiding en niet met verpleging en verzorging, financiering dan door gemeenten vanuit de Wmo 2015; persoonlijke verzorging van iemand met een Wlz-indicatie wordt gefinancierd vanuit de Wlz.

**prestaties** (beschrijvingen van) activiteiten en verrichtingen die een zorgaanbieder in rekening kan brengen of de daadwerkelijk geleverde zorg.

**primair proces** beroepsactiviteiten die nodig zijn voor het bereiken van het doel en de missie van een organisatie; binnen de iStandaarden zijn deelprocessen van het primair proces beschreven waarbij de verschillende ketenpartijen betrokken zijn rond de uitvoering van de Wlz, Wmo en Jeugdwet en die ondersteund worden door de iStandaarden.

**primitieve datatypen** basale datatypen die bepalen welke waarden vastgelegd kunnen worden, bijvoorbeeld in een integer kunnen alleen hele getallen worden vastgelegd.

**processen** activiteiten binnen een organisatie die nodig zijn voor het bereiken van het doel en de missie van de organisatie (primaire processen) en de werkzaamheden die deze activiteiten ondersteunen; De procesbeschrijvingen in de iStandaarden beschrijven het administratieve proces wanneer een cliënt zorg of ondersteuning nodig heeft. In de processen is beschreven welke partijen welke gegevens uitwisselen of delen, en op welk moment dit plaatsvindt. De processen die iStandaarden beschrijft zijn Beoordelen, Toeleiden, Leveren, declareren en declaratie beantwoorden.

**productcodes** omschrijvingen van producten en diensten zoals aanbieders van zorg en ondersteuning vanuit de Wmo en de Jeugdwet en gemeenten met elkaar afspreken

**productperiode** begin- en einddatum van een geleverd zorgproduct, binnen een specifieke declaratieperiode.

**Reden beëindiging of stopreden** of einde levering verwijst naar de reden waarom de levering van jeugdhulp wordt beëindigd. Dit begrip wordt gebruikt in het JW307 Stop Jeugdhulp-bericht, waarmee een aanbieder aan de gemeente meldt dat de levering van een toegewezen product (jeugdhulp) wordt gestopt. In het bericht moet worden aangegeven waarom de levering stopt. De codes die hiervoor worden gebruikt staan in codelijst JZ588: Reden beëindiging.

De reden beëindiging wordt vastgelegd met een standaardcode in het veld RedenEindeLevering (of vergelijkbare benaming, afhankelijk van de technische uitwerking). Deze code geeft aan of de beëindiging bijvoorbeeld het gevolg is van een levering die volgens plan is beëindigd.

**referentiegroepen** bijeenkomsten van vertegenwoordigers van alle partijen die werken met de iStandaarden (zorgaanbieders, gemeenten, softwareleveranciers, brancheverenigingen, CAK, VNG, Vektis, VWS, het Ketenbureau i-Sociaaldomein en Zorginstituut Nederland); zij leveren een bijdrage aan de verdere inhoudelijke voorbereiding op nieuwe releases van de iStandaarden; zie functionele referentiegroepen, integrale referentiegroepen en technische referentiegroepen.

**Referentiemodel Zorg en Ondersteuning** model dat gebruikers van de iStandaarden inzicht geeft in gegevens die gelijk zijn in de verschillende informatiestandaarden (iWlz, iWmo, iJw, iEb en iPgb); het model maakt duidelijk welke informatie (processen, regels en gegevenselementen) in de standaarden deels of geheel gelijk is (ofwel referent is) in alle domeinen; een voorbeeld van een referent gegevenselement is Geboortedatum, deze moet qua structuur in alle domeinen gelijk blijven.

**regels** afspraken en voorwaarden in de informatiemodellen van de iStandaarden waaraan het berichtenverkeer moet voldoen, te onderscheiden in uitgangspunten, bedrijfsregels en uitzonderingen daarop, technische regels, invulinstructies, constraints en condities.

**regieberichten** startberichten en stopberichten zijn regieberichten

**relatie** de partner of een contactpersoon van de cliënt die in de context van de zorgvraag van de cliënt te benaderen is; de partner hoeft in die zin niet per definitie ook de contactpersoon te zijn.

**releases** nieuwe versies van een informatiestandaard die worden uitgebracht.

**retourberichten** berichten die de ontvangende partij van een heenbericht terug moeten sturen naar de zender daarvan en die aangeven of het ontvangen bericht in orde was of dat het technische of inhoudelijke fouten bevat en welke dat zijn.

**revisiereleases** nieuwe versies van een informatiestandaard die een herziening vormen van de lopende release en die plaatsvinden binnen die jaarlijkse release; het gaat om kleine wijzigingen naar aanleiding van beleidsveranderingen of ter herstel van fouten, die minimale of geen impact hebben op de software en de informatieprocessen; de nummering van de versie gaat dan bijvoorbeeld van versie 1.0 naar 1.0.1.

**RIBW** staat voor Regionale Instelling voor Beschermd en Begeleid Wonen. In Nederland bestaan ongeveer 24 RIBW’s.

**samengestelde datatypen** zie: complexe datatypen.

**sleuteldatum** datum waarop de cliënt de sleutel van zijn toekomstige kamer ontvangt; vanaf die datum is de cliënt een eigen bijdrage verschuldigd.

**SLO** zie: softwareleveranciersoverleg.

**Sociale Verzekeringsbank** zie: SVB.

**softwareleveranciers** commerciële organisaties die software ontwikkelen en verkopen aan hun klanten; (binnen de iStandaarden) grote of kleine onafhankelijke en commerciële partijen die software ontwikkelen voor gemeenten en aanbieders van zorg en ondersteuning en die hun software moeten aanpassen aan de iStandaarden zodat de berichtuitwisseling in de Wlz, Wmo en Jeugdwet mogelijk is.

**softwareleveranciersoverleg** SLO; landelijk overleg dat Ketenbureau i-sociaaldomein samen met Zorginstituut Nederland regelmatig organiseert voor softwareleveranciers die een softwarepakket bieden dat een van de iStandaarden ondersteunt en waarmee zij op de hoogte kunnen blijven van ontwikkelingen in de informatievoorziening in de Jeugdwet en WMO en langdurige zorg en ondersteuning; het overleg is ook bedoeld voor vertegenwoordigers van VECOZO, het BIDN, Vektis, Zorgverzekeraars Nederland en brancheorganisaties van zorgaanbieders.

**Specifieke toewijzing** Een toewijzing waarbij zowel de productcategorie als de productcode is gevuld. Het betreft een toewijzing van een specifiek product. De aanbieder levert dit product.

**spoedzorg** spoedeisende zorg, geleverd door onder meer afdelingen spoedeisende hulp, ambulancezorg, huisartsenzorg en crisisopvang, waarbij de zorgvrager een dringend beroep doet op de zorgaanbieder(s), of de zorgvraag nu bewezen acuut is of niet.

**standaardelementen** gegevenselementen die altijd standaard rondom een cliënt worden vastgelegd in een bericht, zoals naam, geslacht, BSN en geboortedatum.

**standaardisatie** het met elkaar in overeenstemming brengen en zo veel mogelijk gelijk maken of gebruiken van procedures, gegevens, afmetingen en bijvoorbeeld computertalen, waardoor een zo groot mogelijke uniformiteit wordt verkregen.

**standaardproductcodelijst** standaardlijst van productcodes die door de meeste gemeenten en aanbieders van zorg en ondersteuning worden gebruikt met het oog op standaardisatie en vermindering van administratieve lasten; afwijkingen op deze lijst zijn mogelijk maar moeten gemeenten zelf beheren en delen met de zorgaanbieders.

**Stapelen of Stapeling** betekent dat voor een client hetzelfde zorgproduct of ondersteuningsproduct meerdere keren wordt aangevraagd door dezelfde aanbieder voor (gedeeltelijk) dezelfde periode.

**Startdatum** synoniem voor begindatum in startbericht

**Start Jeugdhulp** Bericht voor het melden van de start van levering van Jeugdhulp. Dit bericht wordt ook Start ondersteuning of Start levering of Start Zorg of startbericht of start genoemd hierna te gebruiken startbericht. Het bericht dat hiervoor wordt gebruikt is JW305.

**Stopdatum** synoniem voor einddatum in stopbericht

**Stop Jeugdhulp** Bericht voor het melden van de stop van levering van Jeugdhulp. Dit bericht wordt ook Stop ondersteuning of stopbericht of tijdelijke stop of definitieve stop of stop genoemd hierna te gebruiken stopbericht. Het bericht dat hiervoor wordt gebruikt is JW307.

**De StUF-standaarden** worden gebruik voor het elektronisch uitwisselen van data tussen applicaties van overheidsorganisaties. Bijvoorbeeld voor het uitwisselen van zaakgegevens en data uit basisregistraties. StUF-standaarden zijn gebaseerd op het Standaard Uitwisseling Formaat (StUF). StUF bevat zelf geen berichten maar de bouwstenen en richtlijnen waarmee berichtstandaarden zijn te maken. StUF is beschreven in XML en gebaseerd op geaccepteerde internetstandaarden. In het sociaaldomein waar berichtenverkeer plaatsvindt tussen gemeenten en aanbieders wordt en StUF-envelop gebruikt.

**SVB** Sociale Verzekeringsbank; voert onder meer de volksverzekeringen AOW, Anw en AKW uit, beheert persoonsgebonden budgetten op grond van de Wlz, Wmo 2015 en de Jeugdwet en betaalt deze uit en is betrokken bij de voorbereiding en toetsing van nieuwe regelingen.

**taakgerichte uitvoeringsvariant** uitvoering van zorg en/of ondersteuning waarbij de gemeente een taak voor een (deel)populatie heeft gegeven aan een zorgaanbieder en deze aanbieder de vrijheid heeft om de invulling van deze taak vorm te geven; een van de drie uitvoeringsvarianten waaruit gemeenten kunnen kiezen bij de inrichting van hun Wmo en Jw processen.

**technische referentiegroepen** referentiegroepen die de resultaten uit de functionele referentiegroepen vertalen naar de technische specificaties.

**technische regels** ook wel technische bedrijfsregels; een van de typen regels uit de informatiemodellen van de iStandaarden die een vertaling vormen van een operationele bedrijfsregel in termen van een bepaalde klasse en een element die daarmee technisch te valideren is; deze regels kunnen berichtklasse - of berichtoverstijgend zijn; technische regels beginnen met TR gevolgd door een getal, bijvoorbeeld TR002 Geboortedatum mag niet meer dan 120 jaar voor de Dagtekening liggen.

**Testvoorziening iStandaarden** online-simulatieomgeving waarmee softwareleveranciers hun producten kunnen testen in de rol van elke partij die deelneemt aan het berichtenverkeer iStandaarden, ter ondersteuning van de implementatie van nieuwe releases.

**TiS** zie: Testvoorziening iStandaarden

**toeleiden** een van de vier deelprocessen uit het primair proces van de iStandaarden; Voor Wmo bestaat toeleiden uit het toewijzen of intrekken van een opdracht voor Wmo-ondersteuning aan een cliënt door de gemeente aan een aanbieder van zorg of ondersteuning; voor iJw bestaat toeleiden uit het toewijzen of intrekken van een opdracht voor jeugdhulp aan een cliënt door de gemeente aan de aanbieder van jeugdhulp.

**Toewijzing** synoniem voor Toewijzing Jeugdhulp, JW301.	

**treeknormen** door zorgaanbieders en zorgverzekeraars opgestelde streefnormen voor wachttijden in de in acute zorg.

**uitgangspunten** vaststaande gegevens waarop de iStandaarden steunen.

**uitvoeringsvarianten** drie verschillende werkwijzen waaruit gemeenten kunnen kiezen bij de inrichting van hun Wmo- en Jw-processen (outputgericht, inspanningsgericht of taakgericht) die ervoor zorgen dat er zo min mogelijk verschil ontstaat in de manier waarop de iStandaarden worden geïmplementeerd; uitvoeringsvarianten helpen om structuur aan te brengen in het administratieve proces en leggen een verbinding tussen zorginkoop, zorgadministratie en de iStandaarden.

**uitzonderingen** speciale bedrijfsregels die gezien moeten worden in het verlengde van operationele bedrijfsregels, met als doel de (enkele) uitzondering op die betreffende regel te beschrijven.

**Validatiemodule** module die het mogelijk maakt om berichten te testen op inhoudelijke en technische juistheid; kan zowel EI-berichten als XML-berichten controleren; bedoeld voor gemeenten, aanbieders van zorg en ondersteuning, zorgkantoren, softwareleveranciers, het CAK en het CIZ. https://modules.istandaarden.nl/validatiemodule/

**VECOZO** organisatie die een veilige en kwalitatief hoogwaardige digitale omgeving biedt waarin ketenpartijen uit de zorg administratieve gegevens kunnen uitwisselen; biedt  onder meer een portaal waarmee zorgaanbieders kunnen nagaan bij welke zorgverzekeraar een verzekerde is ingeschreven, een declaratieportaal voor het declaratieverkeer tussen zorgaanbieders en gemeenten voor de Wmo en de Jeugdwet, tussen zorgaanbieders en zorgkantoren voor de Wlz en tussen zorgaanbieders en zorgverzekeraars voor de Zorgverzekeringswet en een berichtenservice voor berichtenverkeer tussen de ketenpartijen in de uitvoering van de Wmo, Jeugdwet en Wlz. Zie ook VECOZO-schakelpunt.

**VECOZO-schakelpunt** online beschikbaar gegevensknooppunt dat wordt beheerd door VECOZO en waarmee zorgkantoren, zorgverzekeraars, gemeenten en zorgaanbieders berichten kunnen uitwisselen.

**Vektis** landelijk informatiecentrum van zorgverzekeraars dat standaarden ontwikkelt voor elektronische communicatie tussen o.a. zorgverzekeraars, zorgkantoren en zorgaanbieders en dat onder meer de AGB-codes en het UZOVI-register beheert en declaratiegegevens van zorgverzekeraars verzamelt, controleert, verwerkt en beschikbaar stelt.

**verblijf** het tijdelijk of permanent wonen in een instelling voor mensen die vanwege een aandoening of beperking niet (meer) thuis kunnen wonen.

**Verlengen of verlenging** van een toewijzing is het oprekken van de einddatum

**Verwijsindex Productcodes Wmo en Jeugdwet** overzicht per gemeente van de productcodes voor de Wmo en de productcodes voor de Jeugdwet die tot 1 januari 2016 bij gemeenten in gebruik waren; de module is omgezet naar Excel-bestanden en per 1 januari 2016 is de standaardproductcodelijst  beschikbaar. Deze heten Productcodelijst JW en voor de Productcodelijst WMO.

**Verozek om toewijzing** zie verzoek om toewijzing Jeugdhulp, JW315.

**Verzoek om toewijzing Jeugdhulp** dit is een bericht voor het aanvragen van een toewijzing voor Jeugdhulp. Dit bericht wordt ook wel VOT of Verzoek om toewijzing genoemd. Het bericht dat hiervoor wordt gebruikt is JW315. Dit bericht wordt gebruikt indien een client zich meldt bij een aanbieder met een wettelijke verwijzing voor een zorgvraag.

**Verzoek om wijziging Jeugdhulp** dit is een bericht voor Verzoek om wijziging Jeugdhulp. Dit bericht wordt ook wel VOW of wijzigingsbericht genoemd. Een aanbieder stuurt dit bericht naar een gemeente om een wijziging in de toekomstige zorgvraag van een client door te geven. Het bericht dat hiervoor wordt gebruikt is JW317. Een gemeente keurt dit bericht af met een JW319 antwoordbericht of neemt het verzoek in onderzoek door een JW319 antwoordbericht te sturen of keurt het verzoek in zijn geheel goed door een gewijzigd toewijzingsbericht te sturen.

**VOT** zie Verzoek om toewijzing Jeugdhulp".

**VNG** Vereniging van Nederlandse Gemeenten; vereniging waar alle gemeenten vrijwillig lid van zijn en die als doel belangenbehartiging, dienstverlening en platformfunctie voor alle gemeenten heeft en opdrachtgever is voor de ontwikkeling van iWmo en iJw en die gemeenten ondersteunt bij de implementatie ervan.

**VPT** volledig pakket thuis. Voor mensen met een indicatie voor de Wet langdurige zorg (Wlz). Bij het VPT regelt 1 zorgaanbieder alle zorg en diensten die u nodig heeft en neemt daarmee veel regelwerk uit handen.

**waardeketen** schematische weergave van activiteiten die de strategisch relevante processen van een organisatie met elkaar in verband brengt en waarin primaire processen en ondersteunende processen worden onderscheiden.

**wachtlijsten** lijsten waarop mensen die zorg nodig hebben worden geplaatst, omdat de zorg nog niet kan worden gegeven.

**wachttijden** periodes die iemand ergens op moet wachten, bijvoorbeeld de tijd die zit tussen het ontstaan van de zorgvraag en de start van levering van de zorg; overzichten van wachttijden worden vastgelegd in wachtlijsten.

**Wbp** Wet bescherming persoonsgegevens; per 25 mei 2018 opgegaan in de Algemene Verordening Gegevensbescherming; zie: Algemene Verordening Gegevensbescherming.

**Wbsn-z** Wet gebruik BSN in de zorg; regelt dat zorgaanbieders, zorgverzekeraars en indicatieorganen het burgerservicenummer moeten opnemen in hun administratie en gebruiken bij de uitwisseling van gegevens over hun patiënten (persoonsgegevens, medischinhoudelijke en (financieel-)administratieve gegevens); inwerkingtreding 1 juni 2008.

**Werkdag.** Een werkdag is een dag waarop de meeste mensen die in dienst zijn, werken. In de meeste culturen wordt dit van maandag tot en met vrijdag beschouwd, met uitzondering van erkende feestdagen.

**Wet bescherming persoonsgegevens** zie: Algemene Verordening Gegevensbescherming

**Wet gebruik BSN in de zorg** zie: Wbsn-z

**Wet verplichte geestelijke gezondheidszorg** Wvggz; regelt gedwongen zorg van mensen met psychische aandoeningen die een gevaar voor zichzelf of anderen veroorzaken; dwang (verplichte zorg) is ook mogelijk in de thuissituatie; opvolger van de Wet Bopz; inwerkingtreding 1 januari 2020

**Wlz-zorg in een Wlz-instelling** verblijf met of zonder behandeling.

**Wlz-zorg thuis** Zorg op thuis-locatie vergoed uit de WLZ (vpt, mpt, pgb).

**Wmo** Wet maatschappelijke ondersteuning 2015; regelt een samenhangend aanbod van zorg- en welzijnsvoorzieningen die gemeenten verstrekken om mensen te ondersteunen op het gebied van zelfredzaamheid, participatie, beschermd wonen en opvang; inwerkingtreding 1 januari 2015, opvolger van de eerdere Wmo

**woningaanpassingen** ingrepen of voorzieningen in de woning om deze geschikt te maken voor mensen met een functiebeperking, zoals het plaatsen van een traplift en het aanpassen van de badkamer of de keuken; vergoed vanuit de Wmo 2015 of bij een Wlz-indicatie vanuit de Wlz

**woonplaats** gedeelte van het grondgebied van een gemeente dat als plaats wordt aangeduid en waar iemand woont (en veelal ingeschreven staat bij de betreffende gemeente)

**XML** eXtensible Markup Language; format dat wordt gebruikt voor het maken van gestructureerde bestanden; het is de taal waarin het berichtenverkeer binnen de iStandaarden beschreven is.

**XML-berichten** berichten die geschreven zijn in XML-formaat (eXtensible Markup Language); binnen de iStandaarden vindt het berichtenverkeer plaats in XML.

**XML-schema's** zie: XSD's

**XSD's** XML Schema Definition Language; taal voor het beschrijven van de structuur van XMLdocumenten, vastgelegd in standaarden van het W3C (World Wide Web Consortium).

**zelfredzaamheid** vermogen om dagelijkse algemene levensverrichtingen zelfstandig te kunnen doen, bijvoorbeeld wassen, aankleden en koken en het vermogen om sociaal te kunnen functioneren, zo nodig met hulp van anderen. Door te werken aan zelfredzaamheid kan zorg of intensivering van zorg worden voorkomen of uitgesteld.

**zender** ketenpartij die een elektronisch bericht met gegevens over het zorgproces van een cliënt naar een andere ketenpartij verstuurt.

**ZIN** zie: zorg in natura.

**ZN** Zorgverzekeraars Nederland; de brancheorganisatie van de zorgverzekeraars.

**zorg in natura** zorg die geleverd wordt door een zorgaanbieder en waarop iemand aanspraak kan maken volgens de Wlz (Wet langdurige zorg), de Wmo 2015 (Wet maatschappelijke ondersteuning) of de Zvw (Zorgverzekeringswet); de zorgaanbieder krijgt de geleverde zorg via een zorgkantoor vergoed (Wlz), via de gemeente (Wmo 2015) of via een zorgverzekeraar (Zvw).

**Zorgaanbieder of aanbieder;** instellingen en organisaties die zorg en/of hulpverlening leveren.

**Zorgautoriteit** zie: NZa.

**Zorginstituut Nederland** zelfstandig bestuursorgaan dat valt onder het ministerie van VWS en dat onder meer de financiering van de Zorgverzekeringswet (Zvw) en de Wet langdurige zorg (Wlz) uitvoert, adviseert over de inhoud van het basispakket van de zorgverzekering, de kwaliteit en inzichtelijkheid van de zorg bevordert en de informatiestandaarden voor de Wlz, de Wmo, de Jeugdwet en voor het trekkingsrecht rond het persoonsgebonden budget beheert.

**zorglevering** zie: zorgverlening

**zorgplannen** schriftelijke vastlegging door zorgpersoneel in samenspraak met de cliënt en/of diens cliëntsysteem, van de gestelde doelen, de verwachte tijdsduur, de te verrichte taken, het tijdstip van zorgverlening, de omvang van de te verlenen hulp, de wensen van de cliënt t.a.v. de zorg en ondersteuning, de in te zetten deskundigheid, het tijdstip van de evaluatie en de zorgverleners van andere organisaties waarmee samengewerkt wordt; het gaat om individuele afspraken over de zorg en diensten die iemand krijgt; in de praktijk worden allerlei benamingen gebruikt zoals leefplannen, begeleidingsplannen, ondersteuningsplannen, zorgleefplannen, afhankelijk van de soort organisatie of van het aspect waarop zo'n organisatie nadruk wil leggen; onderdeel van het zorgdossier.

**zorgprestaties** zie: prestaties

**zorgproducten** producten in de vorm van activiteiten, diensten en/of verrichtingen binnen de zorg; ook producten die in de zorg gebruikt worden zoals hulpmiddelen.

**zorgprofielen** beschrijvingen van kenmerken, problemen en achtergronden van de problemen van doelgroepen van een interventie of voorziening, met als doel passende zorg voor die betreffende doelgroep(en) te ontwikkelen en om met ketenpartners, financiers, gemeenten enz. goed onderbouwd te kunnen communiceren over doelgroep, aanbod en financiering; binnen de Wlz: beschrijvingen van de aard, inhoud en globale omvang van de zorg die iemand nodig heeft; in het indicatiebesluit van het CIZ wordt het zorgprofiel aangegeven waartoe de cliënt behoort, zoals VG (sector verstandelijk gehandicapt) Wonen met begeleiding en intensieve zorg; afspraken over de precieze invulling van de benodigde zorg maakt de cliënt met de zorgaanbieder in het zorgplan; zie: klantprofielen.

**toewijzing Jeugdhulp** opdracht van een gemeente aan een zorgaanbieder om voor een bepaalde periode bepaalde zorg te leveren aan een cliënt. Dit bericht is een rechtmatigheidsbericht dat de aanbieder het recht geeft zorg te leveren en deze zorg te declareren bij de gemeente. JW301.

**toewijzing WMO** opdracht van een gemeente aan een zorgaanbieder om voor een bepaalde periode bepaalde zorg te leveren aan een cliënt. Dit bericht is een rechtmatigheidsbericht dat de aanbieder het recht geeft zorg te leveren en deze zorg te declareren bij de gemeente. WMO301.

**toewijzingsbericht zie toewijzing Jeugdhulp zie toewijzing WMO,** heenbericht dat een gemeente toestuurt aan zorgaanbieder.

**zorgverleners** mensen die beroepsmatig zorg verlenen aan een ander.

**zorgverlening** het geven van zorg en/of de levering van voorzieningen, en alles wat met het proces van zorgverlening te maken heeft. Ondersteuning wordt ook gezien als zorgverlening.

**zorgverzekeraars** organisaties die onder meer de Zorgverzekeringswet en de Wlz (door de zorgkantoren) uitvoeren.

**zorgvraag** door de cliënt zelf of door zijn omgeving geuite zorgbehoefte.**aanbieders van zorg en ondersteuning** zie: zorgaanbieders
